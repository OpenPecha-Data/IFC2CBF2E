༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
WOOKG04059
ImageGroup:
ISBN:
LOOKG04075
n/a
LCCN:
n/a
Title:
རི་བོ་དགེ་ལྡན་པའི་ཆོས་སྤྱོད་ཁག་གཅིག་གི་འགྲེལ་བ་
|ri bo dge ldan pa'i chos spyod khag gcig gi 'grel ba
Author:
in/a
Descriptor:
Original Publication:
Place:
Publisher:
computerized print text
n/a;n/a
[s.I.]
bya bral ba phyag mdzod mkhan po
[n.d.]
Date:
Volume:
Total Volumes:
TBRC Pages:
Introductory Pages:
n/a
n/a
Text Pages:
Scanning Information:
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: Dummy 36



༄༅། །འཇམ་མགོན་བླ་མ་ཙོང་ཁ་བ་ཆེན་པོས་མཛད་
པའི་བདེ་སྨོན་རང་འགྲེལ་དང་། ཅོ་ནེ་གྲགས་པ་བཤད་
སྒྲུབ་ཀྱིས་མཛད་པའི་ཤེས་རབ་སྙིང་བོའི་རྣམ་
བཤད་སོགས་ཆོས་སྤྱོད་ཁག་གཅིག་གི་
འགྲེལ་བ་བཞུགས་སོ། །



དཀར་ཆག་
བཞུགས་སོ་་་དང་་དང་
་་དང་་་་
ཅོ་ནེ་གྲགས་པ་བཤད་སྒྲུབ་ཀྱིས་མཛད་པའི་ཤེས་རབ་སྙིང་བོའི་རྣམ་
བཤད་ཟབ་མོའི་དེ་ཁོ་ན་ཉིད་གསལ་བར་བྱེད་པའི་ཉི་མ་ཞེས་བྱ་བ་
བ་པ་དང་འབབ་འབབ་བབས་(༡)
ཞང་སྟོན་བསྟན་པ་རྒྱ་མཚོས་མཛད་པའི་ལམ་གཙོའི་འགྲེལ་བ་ཚིག་དོན་གསལ་
བ་ཞེས་བྱ་བ་བཞུགས་སོ་་
བས་ས་(༥༨)
གུང་ཐང་བསྟན་པའི་སྒྲོན་མེས་མཛད་པའི་དགེ་སྦྱོར་གྱི་མཇུག་ཏུ་འདོན་རྒྱུའི་
སྨོན་ཚིག་མདོར་བསྡུས་བཞུགས་སོ་་ ལ་འབད་པ་(༩༨）
འཕགས་པ་ཁ་མཆུ་ཞི་མདོ་བཞུགས་སོ་་་་་་་་་(༡༠༡)
འཕགས་པ་ཐུགས་རྗེ་ཆེན་པོ་ལ་བསྟོད་ཅིང་གསོལ་བ་འདེབས་པ་ཕན་བདེའི་
ཆར་འབེབས་བཞུགས་སོ་་་་་་་་་་་༌་༌་་་་་་་༌ (༡༠༥）
དཀོན་མཆོག་འཇིག་མེད་དབང་པོས་མཛད་པའི་བར་དོའི་འཕྲང་སྒྲོལ་གྱི་མཆན་
འགྲེལ་ཐར་པའི་ལམ་སྟོན་ཞེས་བཞུགས་སོ་་འདས་པ་(༡༡༣)
11.



དཀོན་མཆོག་འཇིགས་མེད་དབང་བོས་མཛད་པའི་རྡོར་སེམས་བསྒོམ་
བཟླས་བཞུགས་་་་ བཟའ་བ་དང་་་་་་་་(༡༢༣）
འཇམ་མགོན་བླ་མ་ཙོང་ཁ་བ་ཆེན་པོས་མཛད་པའི་བདེ་སྨོན་ཞིང་མཆོག་སྒོ་
འབྱེད་ཅེས་བྱ་བ་བཞུགས་སོ་དང་ས་ལ་ པ་དང་འདས་པས་འདས་པས་དཔའ་བའི་དཔལ་ལས་པ་ (༡༢༥）
སྤྲུལ་བའི་ཆོས་རྒྱལ་མ་བཞུགས་སོ་་་་་་་་་་་་་(༡༦༤)
ཞིང་སྟོན་བསྟན་པ་རྒྱ་མཚོས་མཛད་པའི་དགེ་ལྡན་བསྟན་འབར་མའི་
འགྲེལ་བ་འོད་ཀྱི་སྣང་བའི་ཟེགས་མ་ཞེས་བྱ་བ་བཞུགས་སོ་་་་་་་་་་
དཀའ་བ་ས་ལ་བ་(༡༦༥)
AILL
ཀ
IL
་་་་་་་་་་་་་་་་་༌་་་་་་་་་་་་



༄༅། །ཅོ་ནེ་གྲགས་པ་བཤད་སྒྲུབ་ཀྱིས་མཛད་པའི་ཤེས་
རབ་སྙིང་བོའི་རྣམ་བཤད་ཟབ་མོའི་དེ་ཁོ་ན་ཉིད་
གསལ་བར་བྱེད་པའི་ཉི་མ་ཞེས་
བྱ་བ་བཞུགས་སོ། །
ན་མོ་གུ་རུ་མ་ཧྥ་གྷོ་ཥཱ་ཡ། རྟེན་འབྲེལ་ཟབ་མོ་ཇི་བཞིན་
གཟིགས་ནས་ནི། །དེ་ཉིད་འགྲོ་ལ་བརྩེ་བས་འདོམས་མཛད་པས། །
མཁྱེན་དང་སྟོན་པ་བླ་ན་མེད་གྱུར་པ། །ཐུབ་དབང་སྨྲ་བའི་ཉི་མར་གུས་
ཕྱག་འཚལ། །རྒྱལ་བ་ཀུན་གྱི་ཐུགས་རྗེ་གཅིག་བསྡུས་ནས། །རྒྱལ་
སྲས་གཞོན་ནུའི་གར་གྱིས་སྲིད་གསུམ་འདིར། །རྒྱལ་བའི་མཛད་པ་
མཐའ་དག་སྒྲུབ་བརྩོན་པ། །རྒྱལ་སྲས་ཐུ་བོ་སྤྱན་རས་གཟིགས་ལ་འདུད།།
ཤེས་རབ་ཆེན་པོའི་མཆོག་གྱུར་ཤཱ་རིའི་བུ། །ཟབ་དོན་འགྲེལ་མཛད་
ཀླུ་སྒྲུབ་ཟླ་བ་གྲགས། །རྒྱལ་བ་གཉིས་པ་ཡབ་སྲས་ལ་བཏུད་ནས། །ཤེར་
ཕྱིན་སྙིང་བོའི་རྣམ་བཤད་བྲིས་པར་བྱ། །འདི་ལ་གསུམ། སྤྱིར་ཟབ་



མོའི་དོན་ལ་འཇུག་དགོས་པར་བསྟན་པ། སྐབས་ཀྱི་གཞུང་དོན་བཤད་
པ༑ ཟབ་དོན་རིགས་པས་གཏན་ལ་འབེབ་ཚུལ་མདོར་བསྡུས་བཤད་
པའོ། །དང་བོ་ནི། ཐར་འདོད་ཀྱི་སྐྱེས་བུས་གང་ལ་འཇུག་པར་བྱ་
བའི་གཞི་ནི་རྒྱལ་བའི་བསྟན་པ་ཡིན་ལ། དེའི་ནང་ནས་ཀྱང་སྟོང་ཉིད་
ཀྱི་ལྟ་བ་འཚོལ་བ་ལ་འཇུག་དགོས་པ་ཡིན་ཏེ། ལྟ་བ་དེ་ནི་རྟོགས་པའི་
བསྟན་པ་ཐམས་ཅད་ཀྱི་གཙོ་བོའམ་སྙིང་བོ་ཡིན་པས། ཆོས་སྟོན་པ་
ཐམས་ཅད་ཀྱི་ནང་ནས་རྟེན་འབྲེལ་ཟབ་མོའི་དེ་ཁོ་ན་ཉིད་སྟོན་པ་དེ་སྟོན་
པའི་མཆོག་དང་། ཆོས་ཤེས་པ་ཐམས་ཅད་ཀྱི་ནང་ནས་རྟེན་འབྲེལ་
ཟབ་མོའི་དེ་ཁོ་ན་ཉིད་ཤེས་པ་དེ་ཤེས་པའི་མཆོག་ཡིན་པའི་ཕྱིར་ཏེ། རྗེའི་
རྟེན་འབྲེལ་བསྟོད་པ་ལས། བསྟན་པའི་སྙིང་བོ་སྟོང་བ་ཉིད། །ཞེས་
པ་དང་། སྟོན་པའི་ནང་ནས་རྟེན་འབྲེལ་སྟོན་པ་དང་། །ཤེས་རབ་
ནང་ནས་རྟེན་འབྲེལ་ཤེས་པ་གཉིས། །འཇིག་རྟེན་དག་ན་རྒྱལ་བའི་དབང་
བོ་བཞིན། །ཕུལ་བྱུང་ལེགས་པར་ཁྱོད་མཁྱེན་གཞན་གྱིས་མིན། །ཞེས་
གསུངས་པའི་ཕྱིར་རོ། །ཐར་བ་ཐོབ་པ་ལ་སྟོང་ཉིད་རྟོགས་པའི་ལྟ་བ་
མེད་མི་རུང་གི་ཡན་ལག་ཡིན་ཏེ། ཏིང་ངེ་འཛིན་རྒྱལ་བོ་ལས། གལ་
ཏེ་བདག་མེད་ཆོས་ལ་སོ་སོར་རྟོག །སོ་སོར་དེར་བརྟགས་གང་ཞིག་



སྒོམ་བྱེད་ན། །དེ་ནི་མྱ་ངན་འདས་འཐོབ་འབྲས་བུའི་རྒྱུ། །རྒྱུ་གཞན་
གང་ཡིན་དེས་ནི་ཞིར་མི་འགྱུར། །ཞེས་དང་། མགོན་པོ་ཀླུ་སྒྲུབ་ཀྱིས་
ཀྱང་། གང་དག་སྟོང་ཉིད་མི་ཤེས་པ། །དེ་དག་ཐར་བ་བསྟེན་མ་ཡིན།།
འགྲོ་དྲུག་སྲིད་པའི་བཙོན་རར་ནི། །རྨོངས་པ་དེ་དག་འཁོར་བར་འགྱུར།།
ཞེས་གསུངས་པའི་ཕྱིར་རོ། །དེའི་གནད་ཀྱང་། བདག་དང་བདག་
གིར་རང་བཞིན་གྱིས་གྲུབ་པར་བཟུང་ན་འཁོར་བར་འཁོར་ཞིང་། དེ་
རང་བཞིན་གྱིས་མེད་པར་རྟོགས་ན་འཁོར་བ་ལས་གྲོལ་བར་འགྱུར་བའི་
རྒྱུ་མཚན་གྱིས་ཡིན་ཏེ། སྡུད་པ་ལས། དེ་བཞིན་བྱིས་པ་བདག་དང་
བདག་གིར་ཁས་ལེན་པ། །བདག་དེར་འདུ་ཤེས་ཡང་དག་མིན་རྟོག་
སྐྱེ་ཞིང་འཇིག །ཇི་ལྟར་འཛིན་པ་དེ་ལྟར་ཀུན་ནས་ཉོན་མོངས་བསྟན།།
བདག་དང་བདག་གིར་མི་དམིགས་རྣམ་པར་བྱང་བར་གསུངས། །ཞེས་
གསུངས་པའི་ཕྱིར་རོ། །དེའི་ཕྱིར་རྒྱལ་བའི་གསུང་རབ་མཐའ་དག་
དངོས་དག་བརྒྱུད་པ་ཅི་རིགས་ཀྱི་སྒོ་ནས་རྟེན་འབྲེལ་ཟབ་མོའི་དགོངས་
དོན་ཉིད་སྟོན་པ་ལ་གཞོལ་བ་ཡིན་ཏེ། སྤྱོད་འཇུག་ལས། ཡན་ལག་
འདི་དག་ཐམས་ཅད་ནི། །ཐུབ་པས་ཤེས་རབ་དོན་དུ་གསུངས། །ཞེས་
དང་། རྗེ་ཉིད་ཀྱིས་ཀྱང་། ཁྱོད་ཀྱིས་ཇི་སྙེད་བཀའ་སྩལ་བ། །རྟེན་



འབྲེལ་ཉིད་ལས་བརྩམས་ཏེ་འཇུག །ཅེས་གསུངས་པའི་ཕྱིར་རོ། །སྟོང་
ཉིད་ཟབ་མོ་ལ་མོས་ནས་ཉན་པ་དང་སྟོན་པ་དང་རྟོགས་པའི་ཕན་ཡོན་
ནི་མདོ་སྔགས་གཉིས་ཀ་ལས་མང་དུ་གསུངས་ཤིང་། ཁྱད་པར་དུ་རྡོར་
གཅོད་དུ་གྲགས་པའི་ཤེར་ཕྱིན་སུམ་བརྒྱ་བ་ལས། རབ་འབྱོར་གང་
གིས་འཇིག་རྟེན་གྱི་ཁམས་དེ་སྙེད་རིན་པོ་ཆེ་སྣ་བདུན་གྱིས་གང་བར་
བྱས་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྣམས་ལ་སྦྱིན་པ་བྱིན་པ་བས། གང་གིས་ཆོས་ཀྱི་རྣམ་གྲངས་
འདི་ལ་ཐ་ན་ཚིག་བཞི་བའི་ཚིགས་སུ་བཅད་པ་ཙམ་བཟུང་ནས། གཞན་
དག་ལ་ཡང་དག་པར་བཤད་དེ་ཡང་དག་པར་རབ་ཏུ་མེད་པ་བསྐྱེད་དོ།།
ཞེས་དང་། ཁྱེའུ་རིན་ཆེན་བྱིན་པའི་མདོ་ལས་ཀྱང་། འཇམ་དཔལ་
སེམས་དཔའ་ཐབས་མཁས་པ་དང་བྲལ་བས་བསྐལ་བ་བརྒྱ་སྟོང་དུ་ཕ་
རོལ་ཏུ་ཕྱིན་པ་དྲུག་ལ་སྤྱད་པ་བས། གང་གིས་ཆོས་ཀྱི་རྣམ་གྲངས་འདི་
ཐེ་ཚོམ་དང་བཅས་པས་ཉན་པ་འདི་བསོད་ནམས་ཆེས་མང་དུ་བསྐྱེད་
ན༑ གང་ཐེ་ཚོམ་མེད་པར་ཉན་པ་ལྟ་ཅི་སྨོས། གང་གིས་ཡི་གེར་བྲིས་
ནས་ལུང་འབོག་པ་དང་འཆད་པ་དང་གཞན་དག་ལ་ཡང་རྒྱ་ཆེར་རབ་
ཏུ་སྟོན་པ་ལྟ་ཅི་སྨོས། ཞེས་གསུངས་པ་ལྟར་ཏེ། ཉན་པ་ལས་གཞན་



ལ་སྟོན་པའི་བར་སྔ་མ་སྔ་མ་ལས་ཕྱི་མ་ཕྱི་མ་ཕན་ཡོན་ལྷག་པར་ཆེ་བར་
སྟོན་པ་ཡིན་ནོ། །སྟོང་ཉིད་མ་རྟོགས་ཀྱང་དེ་ལ་དོན་འགྱུར་གྱི་ཐེ་ཚོམ་
སྐྱེས་པ་ཙམ་གྱིས་ཀྱང་སྲིད་པ་ཧྲུལ་བོར་བྱེད་ཅིང་། ཐར་བའི་ས་བོན་
འཇོག་ནུས་པ་ཡིན་ཏེ། འཕགས་པ་ལྷས་བསོད་ནམས་ཆུང་ངུས་ཆོས་
འདི་ལ། །ཐེ་ཚོམ་ཟ་བ་ཡང་མི་འགྱུར། །ཐེ་ཚོམ་ཟོས་པ་ཙམ་གྱིས་
ཀྱང་། །སྲིད་པ་ཧྲུལ་བོར་བྱེད་པར་འགྱུར། །ཞེས་དང་། མདོ་ལུང་
སྔ་མས་ཀྱང་འགྲུབ་པའི་ཕྱིར་རོ། །རྡོར་གཅོད་ཀྱི་གཞུང་གི་ཕན་ཡོན་
ཡོངས་སུ་རྫོགས་པར་ནི། དེའི་བརྗོད་བྱ་དོན་གྱི་ཤེར་ཕྱིན་ལས་འབྱུང་
བར་དགོངས་པ་ཡིན་གྱི། གཞུང་བཀླག་པ་ཙམ་ལས་ནི་མ་ཡིན་ནོ། །ཁ་
ཅིག ཤེར་སྙིང་འདོན་པ་ཐམས་ཅད་ཀྱང་གནོད་པ་ཞི་བའི་ཆེད་ཙམ་
དུ་དམིགས་ནས་བྱེད་པ་ནི། དགོས་པའི་གཙོ་བོ་ཕྱིན་ཅི་ལོག་ཏུ་སོང་
བ་ཡིན་ཏེ། བཅོམ་ལྡན་འདས་ཀྱིས་ཤེར་ཕྱིན་གྱི་མདོ་ཐམས་ཅད་ཐར་
བ་དང་ཐམས་ཅད་མཁྱེན་པ་ཐོབ་པའི་ཐབས་ཀྱི་གཙོ་བོ་བདག་མེད་རྟོགས་
པའི་ལྟ་བ་རྒྱུད་ལ་བསྐྱེད་པའི་ཆེད་དུ་གསུངས་ཀྱི། གནོད་པ་ཕལ་བ་
ཟློག་བྱེད་ཙམ་དུ་གསུངས་པ་མ་ཡིན་པའི་ཕྱིར་རོ། །འོན་ཀྱང་ད་ལྟ་
ཟློག་པའི་ཆེད་དུ་དམིགས་ནས་འདོན་པ་དར་བ་ནི། སྔོན་ལྷའི་དབང་



བོས་ཤེར་ཕྱིན་གྱི་དོན་ཡིད་ལ་བྱེད་ཅིང་ཚིག་ཁ་ཏོན་བྱས་པས་བདུད་
ཕྱིར་ལྡོག་པར་གསུངས་པ་ལ་བརྟེན་པ་སྟེ། དགོས་པ་ཕལ་བའོ། །དགོས་
པའི་གཙོ་བོ་ནི་ཐར་བ་དང་ཐམས་ཅད་མཁྱེན་པ་ཐོབ་པའི་ཆེད་དུ་བདག་
མེད་རྟོགས་པའི་ཤེས་རབ་བསྐྱེད་པ་དང་འཁོར་བ་བ་དང་ངན་སོང་ལས་
ཐར་བ་དང་། ལས་སྒྲིབ་འདགས་པའི་ཆེད་དུ་དམིགས་ནས་འདོན་དགོས་
ལ༑ ཞར་བྱུང་ངམ་ཕལ་བ་ནི་རང་གཞན་གྱི་གནོད་པ་ཞི་བའི་ཆེད་དུ་
དམིགས་ནས་འདོན་པ་ནི་སྐབས་དང་བསྟུན་དགོས་པར་མངོན་ནོ། །གང་
ལྟར་ཡང་ཀུན་སློང་འཕེན་པ་རྒྱ་ཆེ་ན་ཕན་ཡོན་ཆེ་ཞིང་ཆུང་ན་ནི་དེ་དང་
འདྲ་བས་ཀུན་སློང་བཟང་བ་གལ་ཆེའོ། །མདོར་ན་རྡོར་གཅོད་སོགས་
ལས་ཤེར་ཕྱིན་གྱི་གཞུང་དོན་ལ་ཐོས་བསམ་བྱས་ན་ཕན་ཡོན་མང་བོ་
འབྱུང་བར་གསུངས་པ་ལྟར། ཕན་ཡོན་ཤིན་ཏུ་ཆེ་བའི་ཤེར་ཕྱིན་ཟབ་
མོ་འདིའི་དོན་ཤེས་པ་ལ་འབད་པར་བྱའོ། །གཉིས་པ་ལ་གསུམ། མཚན་
གྱི་དོན་དང་། གཞུང་གི་དོན་དང་། མཇུག་གི་དོན་ནོ། །དང་བོ་ལ་
གཉིས། དངོས་དང་། འགྱུར་གྱི་ཕྱག་གོ །དང་བོ་ནི། རྒྱ་གར་ན་
སྐད་རིགས་བཞི་ཡོད་པའི་ནང་ནས་ལེགས་སྦྱར་གྱི་སྐད་དུ་བྷ་ག་ཝ་ཏི་
ཞེས་སོགས་ཡིན་ལ། དེ་ཉིད་བོད་སྐད་དུ་བསྒྱུར་ན། བཅོམ་ལྡན་འདས་



མ་ཞེས་སོགས་སུ་འགྱུར་བ་ཡིན་ཏེ། བྷ་ག་ཝ་ཏི་ནི་བཅོམ་ལྡན་འདས་
མ༑ པྲ་ཛྙཱ་ནི་ཤེས་རབ། པཱ་ར་མི་ཏཱ་ནི་ཕ་རོལ་ཏུ་ཕྱིན་པ། ཧྲི་ད་ཡ་
ནི་སྙིང་བོ་ཅེས་བྱ་བར་འགྱུར་བའི་ཕྱིར། འདིར་ཕར་ཕྱིན་ཞེས་བརྗོད་
པའི་རྒྱུ་མཚན་ཅི་ཞེ་ན་ཤེས་རབ་ཀྱི་ཕ་རོལ་ཏུ་ཕྱིན་ཞེས་པ་ནི་འཁོར་
བའི་རྒྱ་མཚོའི་ཕ་རོལ་ཏུ་ཕྱིན་པའི་དོན་ཡིན་ལ། དེ་ཡང་བྱེད་ཚིག་ལ་
སྦྱར་བ་དང་། ལས་ཚིག་ལ་སྦྱར་བ་གཉིས་ཡོད་པའི་སྔ་མ་ལྟར་ན། ཕྱིན་
པར་བྱེད་པའི་དོན་ཡིན་པས་སློབ་ལམ་ནའང་ཤེར་ཕྱིན་དངོས་ཡོད་ལ།
ཕྱི་མ་ལྟར་ན་ཕྱིན་ཟིན་པའི་དོན་ཡིན་པས་སངས་རྒྱས་ཀྱི་སར་ཡོད་པ་
དང་སྦྱར་དགོས་སོ། །བརྗོད་བྱ་དོན་གྱི་ཤེར་ཕྱིན་དངོས་ནི་སྟོང་ཉིད་
རྟོགས་པའི་ཡེ་ཤེས་ཤིག་ལ་བྱེད་པ་ཡིན་ཡང་། ཡུམ་དང་ཤེར་ཕྱིན་
ལ་སྒྲས་བརྗོད་རིགས་ཀྱིས་དབྱེ་ན། རང་བཞིན་གྱི་ཤེར་ཕྱིན། གཞུང་
ཤེར་ཕྱིན། ལམ་ཤེར་ཕྱིན། འབྲས་བུ་ཤེར་ཕྱིན་རྣམས་སུ་ཡོད་ཅིང་།
དེའི་དང་བོ་ནི་སྟོང་ཉིད་དང་དོན་གཅིག གཉིས་པ་ནི་སྟོང་ཉིད་སྟོན་
པའི་ཐེག་ཆེན་གྱི་མདོ་ལྟ་བུ། གསུམ་པ་ནི་བྱང་སེམས་འཕགས་པའི་
མཁྱེན་པ་ལྟ་བུ། བཞི་བ་ནི་རྣམ་མཁྱེན་ནོ། །གཉིས་པ་འགྱུར་ཕྱག་
ནི༑ བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་
7



ལོ༑ ༑ཞེས་པ་སྟེ་ལོ་ཙཱ་བས་བཀོད་པའོ། །འདིར་བཅོམ་ལྡན་འདས་
མ་ནི། ཤེར་ཕྱིན་ཉིད་ལ་དགག་སྒྲ་སྦྱར་བ་ཡིན་གྱི། གང་ཟག་ཞིག་
ལ་མི་བཟུང་ངོ་། །གཉིས་པ་ལ་གཉིས། གླེང་གཞི་དང་། དངོས་ཀྱི་
དོན། དང་བོ་ལ་ཐུན་མོང་དང་ཐུན་མོང་མ་ཡིན་པའི་གླེང་གཞི་གཉིས་
ཡོད་པའི་དང་བོ་ལ་བཞི་སྟེ། དུས་དང་སྟོན་པ་དང་གནས་དང་འཁོར་
ཕུན་སུམ་ཚོགས་པ་བཞིའོ། །དུས་ཕུན་སུམ་ཚོགས་པ་ནི། འདི་སྐད་
ཅེས་པ་ནི་འཆད་འགྱུར་གྱི་མདོ་འདི་སྐད་ཅེས་པ་ཡིན་ལ། བདག་གིས་
ཐོས་པ་ཞེས་པ་ནི་གཞན་ལས་བརྒྱུད་ནས་མ་ཡིན་གྱི། བདག་གིས་དངོས་
སུ་བཅོམ་ལྡན་འདས་ལས་ཐོས་ཞེས་པའོ། །དུས་གཅིག་ན་ཞེས་པ་ནི།
སྤྱིར་ཆོས་གཞན་དུ་ས་གཞན་དང་གཞན་དུ་ཐོས་ལ། དུས་གཅིག་གི་
ཚེ་ན་འདི་ཐོས་ཞེས་པ་སྟེ། ཡང་ཡང་མ་ཐོས་པས་ཐོས་དཀའ་བའོ། །
ཡང་དུས་གཅིག་གི་ཚེ་ལན་གཅིག་ཐོས་པ་ཙམ་གྱིས་བཟུང་བར་སྟོན་
པས་ཤེས་རབ་ཆེ་བ་བསྟན་ཏོ། །སྟོན་པ་ཕུན་སུམ་ཚོགས་པ་ནི་བཅོམ་
ལྡན་འདས་ཞེས་པ་སྟེ། བྷ་ག་ཝན་ནི་བཅོམ་ལྡན་དང་སྐལ་ལྡན་གཉིས་
ཀ་ལ་འཇུག་པས། དང་བོའི་དབང་དུ་བྱས་ན། བཅོམ་ལྡན་ནི་ཇི་སྐད་
དུ༑ ཉོན་མོངས་ལས་དང་དེ་བཞིན་སྐྱེ། །ཉོན་མོངས་ཤེས་བྱའི་སྒྲིབ་



དེ་བཞིན། །གང་ཡང་མི་མཐུན་ཕྱོགས་ཆོས་བཅོམ། །དེ་འདིར་བཅོམ་
ལྡན་འདས་སུ་བཤད། །ཅེས་བཤད་པ་ལྟར་ཡིན་ལ། ཕྱི་མའི་དབང་
དུ་བྱས་ན། སཾ་བྷུ་ཊི་ལས། དབང་ཕྱུག་དང་ནི་གཟུགས་བཟང་དང་།།
དཔལ་དང་གྲགས་དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་
པ་སྟེ། །དྲུག་པོ་དེ་ལ་སྐལ་ཞེས་བྱ། །ཞེས་གསུངས་པ་ལྟར་ཏེ། ལུང་
སྔ་མ་བཅོམ་པ་དང་། ལུང་ཕྱི་མ་ལྡན་པའི་དོན་དུ་སོ་སོར་སྦྱར་ཡང་
རུང་ངོ་། །བྷ་ག་ཝན་ལ་འདས་ཞེས་པའི་དོན་དངོས་སུ་མེད་ཀྱང་། དོན་
གྱིས་ཐོབ་པའི་དབང་དུ་བྱས་ནས་བླ་ཐབས་སུ་བསྣན་པ་སྟེ། སྲིད་ཞི་
གཉིས་ཀྱི་མཐའ་ལས་འདས་ཤིང་འཇིག་རྟེན་པའི་ལྷ་ལས་ཁྱད་པར་
འཕགས་པའོ། །གནས་ཕུན་སུམ་ཚོགས་པ་ནི། རྒྱལ་པོ་བཞུགས་པའི་
གནས་ཡིན་པས་ན་རྒྱལ་བོའི་ཁབ་དང་། དེའི་ཕྱིར་ན་རི་བྱ་རྒོད་ཀྱི་
གཟུགས་ཕུང་ལྟར་ཡོད་པས་བྱ་རྒོད་ཕུང་བོ་དང་། བྱ་རྒོད་སྤུངས་པ་
ལྟར་དང་། རིན་པོ་ཆེའི་བྲག་བྱ་རྒོད་ཀྱི་མགོ་བོ་ལྟ་བུ་ཡོད་པས་བྱ་རྒོད་
ཕུང་བོའི་རི་ཞེས་བྱ་བ་དེ་ལ་བཞུགས་ནས་སོ། །དེ་ལྟ་བུའི་རི་དེ་བསྐལ་
བ་འཇིག་པའི་ཚེ་ཡང་མི་འཇིག་ཅེས་མཁས་པ་ཁ་ཅིག་གསུངས། འཁོར་
ཕུན་སུམ་ཚོགས་པ་ནི་དགེ་སློང་གི་དགེ་འདུན་ཆེན་པོ་དང་བྱང་ཆུབ་



སེམས་དཔའི་དགེ་འདུན་ཆེན་པོ་དང་ཐབས་གཅིག་ཏུ་བཞུགས་ཏེ་ཞེས་
པས་སྟོན་ཏེ། དགེ་སློང་གི་དགེ་འདུན་ཆེན་པོ་ནི་ཉན་ཐོས་ཀྱི་དབང་
དུ་བྱས་པ་དང་། བྱང་ཆུབ་སེམས་དཔའི་དགེ་འདུན་ཆེན་པོ་ནི་སྒྲས་
ཟིན་ལྟར་རོ། །དགེ་སློང་ནི་བསྙེན་པར་རྫོགས་པ་སྟེ་མྱ་ངན་ལས་འདས་
པ་དང་ཉེ་བར་བྱེད་པའི་དོན་དང་། བྱང་ཆུབ་སེམས་དཔའ་ནི་བྱང་ཆུབ་
ཆེན་པོ་ཐོབ་པའི་ཆེད་དུ་སེམས་པས་ན་དེ་སྐད་ཅེས་བྱ་ཞིང་། དགེ་འདུན་
ནི་མི་མཐུན་ཕྱོགས་ཀྱིས་མི་ཕྱེད་པའི་དོན་དང་། ཆེན་པོ་སྔ་མ་ནི་སྤངས་
རྟོགས་ཀྱི་ཡོན་ཏན་མཐོན་པོ་ཐོབ་པའི་དོན་ཡིན་ལ། ཆེན་པོ་ཕྱི་མ་དོན་
བདུན་ལ་འཇུག་སྟེ། མདོ་སྡེ་རྒྱན་ལས། དམིགས་པ་ཆེ་བ་དང་། སྒྲུབ་
པ་གཉིས་དང་། ཡེ་ཤེས་དང་། བརྩོན་འགྲུས་དང་། ཐབས་མཁས་
དང། སྒྲུབ་པ་དང་། འཕྲིན་ལས་ཆེན་པོ་སྟེ་བདུན་ལ་འཇུག་པར་བཤད་
པ་ལྟར་རོ། །ཐབས་ཅིག་ཏུ་བཞུགས་པ་ནི་དེ་རྣམས་དང་ལྷན་ཅིག་ཏུ་
བཞུགས་པའོ། །གཉིས་པ་ཐུན་མོང་མ་ཡིན་པ་ལ་གསུམ། གང་གིས་
བྱིན་གྱིས་རློབ་པའི་ཏིང་ངེ་འཛིན། གང་ལ་བྱིན་གྱིས་བརླབས་པའི་གང་
ཟག ཇི་ལྟར་བྱིན་གྱིས་བརླབས་པའི་ཚུལ་ལོ། །དང་བོ་ནི། དེའི་ཚེ་
བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་
10



ཏིང་ངེ་འཛིན་ལ་སྙོམས་པར་ཞུགས་སོ་ཞེས་པས་བསྟན་ཏེ། དུས་དེའི་
ཚེ་ཞེས་པ་དུས་ཀྱི་ཁྱད་པར་བཅོམ་ལྡན་འདས་ནི་སྟོན་པའི་ཁྱད་པར།
ཟབ་མོ་ནི་ཡུལ་གྱི་ཁྱད་པར་ཏེ་སྟོང་བ་ཉིད་ཡིན་ལ། སྣང་བ་ཞེས་བྱ་
བའི་ཏིང་ངེ་འཛིན་ནི་ཡུལ་ཅན་གྱི་ཁྱད་པར་ཏེ། དེ་ལྟ་བུའི་ཟབ་མོ་རྟོགས་
པའི་ཏིང་ངེ་འཛིན་ནི་ཡུལ་ཅན་གྱི་ཁྱད་པར་ཏེ། དེ་ལྟ་བུའི་ཟབ་མོ་རྟོགས་
པའི་ཏིང་ངེ་འཛིན་དེ་ལ་སྙོམས་པར་ཞུཊ་པ་སྟེ་མཉམ་པར་བཞག་པའོ།།
སྤྱིར་སངས་རྒྱས་བཅོམ་ལྡན་འདས་ནི་དུས་རྟག་ཏུ་དེ་བཞིན་ཉིད་ལ་སླར་
མི་ལྡང་བའི་ཏིང་ངེ་འཛིན་ལ་མཉམ་པར་བཞག་པ་ཡིན་པས། གསར་
དུ་ཟབ་མོ་སྣང་བའི་ཏིང་ངེ་འཛིན་ལ་མཉམ་པར་བཞག་པ་མིན་ཡང་།
སྙོམས་པར་འཇུག་པའི་རྣམ་པ་བསྟན་པ་ཙམ་ནི་མི་འགལ་ལོ། །གཉིས་
པ་ནི། སྟོན་པ་ཏིང་ངེ་འཛིན་དེ་ལ་སྙོམས་པར་ཞུགས་ནས་ཡུལ་ཤཱ་
རི་བུ་ལ་ཟབ་མོའི་དོན་ཞུ་བར་བྱིན་གྱིས་བརླབས་པའོ། །གསུམ་པ་ལ་
གཉིས། དྲི་བའི་རྒྱུ་དང་། དྲི་བ་དང་ལན་གྱི་ཚུལ་ལོ། །དང་བོ་ལ་
འོག་གི་དྲིས་ལན་རྣམས་འབྱུང་བའི་རྒྱུ་ནི། ཡང་དེའི་ཚེ་བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག
ཅེས་པ་ནས། རང་བཞིན་གྱིས་སྟོང་བར་རྣམ་པར་ལྟའོ། །ཞེས་པ་



སྟེ༑ ཡང་ནི་སྟོན་པ་ཟབ་མོ་སྣང་བའི་ཏིང་ངེ་འཛིན་ལ་སྙོམས་པར་
ཞུགས་པར་མ་ཟད་ཅེས་པའོ། །དུས་དེའི་ཚེ་སངས་རྒྱས་ཀྱི་བྱང་ཆུབ་
དེ་ནི་བྱང་སེམས་རང་དོན་ལ་དམིགས་ནས་ཐོབ་པར་འདོད་པས་ན་བྱང་
ཆུབ་སེམས་དཔའ་དང་། གཞན་དོན་དུ་དམིགས་ནས་ཐོབ་པར་འདོད་
པས་ན་སེམས་དཔའ་ཆེན་པོའོ། །སོ་སྐྱེའི་ས་ལས་འདས་ཤིང་མི་དགེ་
བའི་ཆོས་ལས་རིང་དུ་སོང་བས་ན་འཕགས་པ། རྒྱུད་ལྔའི་འགྲོ་བ་ལ་
ཐུགས་རྗེས་དུས་དྲུག་ཏུ་གཟིགས་པས་ན་སྤྱན་རས་གཟིགས། ཆོས་ཀྱི་
དབང་ཕྱུག་ཡིན་པས་དབང་ཕྱུག་ཅེས་བྱ་སྟེ། དེ་ཉིད་ཀྱིས་ཀྱང་སྟོན་
པ་དང་མཐུན་པར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྤྱོད་པ་ཉིད་
ལ་ཤེས་རབ་ཀྱིས་རྣམ་པར་ལྟ་ཞིང་། གཟིགས་ལ་སོགས་པའི་ཕུང་བོ་
ལྔ་བོ་དེ་དག་ཡང་རང་བཞིན་གྱིས་སྟོང་བར་ཤེས་རབ་ཀྱིས་རྣམ་པར་
ལྟ་བར་མཛད་པའོ། །ལྟ་འོ་ཞེས་པས་འཕུལ་ཡོད་པ་ལྟར་བྱས་ན་བལྟ་
བར་བྱའོ་ཞེས་པའི་དོན་དུ་འགྱུར་བས་ཅུང་མི་བདེ་སྙམ་ཡང་། ཕལ་
ཆེན་ལས་དེ་ལྟར་འབྱུང་བས་བརྟགས། སྤྱིར་རྒྱལ་སྲས་ཀྱི་སྤྱོད་པ་ལ་
ཕྱིན་དྲུག་ཡོད་ཀྱང་། འདིར་ཟབ་མོ་རྟོགས་པའི་ཤེས་རབ་སྒོམ་པ་ལ་
ཟབ་མོའི་སྤྱོད་པ་ཞེས་བྱ་སྟེ། དེ་ལྟར་སྤྱིར་ལྟ་སྤྱོད་གཉིས་མི་འགལ་



བར་སེམས་སོ། །གཉིས་པ་ལ་གཉིས། དྲིབ་དང་དེའི་ལན་ཇི་ལྟར་
མཛད་པའི་ཚུལ་ལོ། །དང་བོ་ནི། དེ་ནས་སངས་རྒྱས་ཀྱི་མཐུས་ཚེ་
དང་ལྡན་པ་ཤཱ་རིའི་བུས་ཞེས་པ་ནས། འདི་སྐད་ཅེས་སྨྲས་སོ་ཞེས་པ་
སྟེ་འགོའི་དེ་ནས་ཞེས་པ་ནི་མཚམས་སྦྱར་བ་སྟེ་དུས་ཀྱི་ཁྱད་པར་རོ།།
སངས་རྒྱས་ཀྱི་མཐུས་ཞེས་པ་ནི་འདིར་ཤཱ་རིའི་བུས་དྲི་བ་མཛད་པ་འདི་
རང་སྟོབས་ཙམ་མིན་གྱི། སངས་རྒྱས་ཀྱི་མཐུས་ཞུས་པ་སྟེ་རྒྱུའི་ཁྱད་
པར་རོ། །ཚེ་དང་ལྡན་པ་ནི་སྤྱིར་ཚེ་མ་དོར་བ་ཞིག་ལ་བྱེད་ཀྱང་། འདིར་
བསྔགས་པའམ་ཞེ་སའི་ཁྱད་པར་རོ། །མ་ཤཱ་རི་ནའི་བུ་ཡིན་པས་ན་
ཤཱ་རིའི་བུ་སྟེ། དྲི་བ་བོའི་གང་ཟག་གི་ཁྱད་པར་རོ། །འདི་དངོས་པོ་
ལ་ཉན་ཐོས་མཚན་ཉིད་པ་མ་ཡིན་ཏེ། སྒྲོན་གསལ་ལས་སྒྲིབ་སེལ་གྱི་
སྤྲུལ་བ་ཡིན་པར་བཤད་པས་སོ། །བྱང་ཆུབ་སེམས་དཔའ་སེམས་དཔའ་
ཆེན་པོ་ཞེས་སོགས་ནི་སྔར་ལྟར་ཡིན་ལ། འདི་སྐད་ཅེས་སྨྲས་སོ་ཞེས་
པ་ནི་འཆད་པར་འགྱུར་བ་ལྟར་བརྗོད་པའི་དོན་ནོ། །དེ་ནས་དྲི་བ་དངོས་
ནི༑ རིགས་ཀྱི་བུ། གང་ལ་ཤེས་རབ་ཀྱི་ཕ་རོལ་ཏུ་ཕྱིན་པ། ཞེས་པ་
ནས། ཇི་ལྟར་བསླབ་པར་བྱ། ཞེས་དྲིས་པ་སྟེ། དེ་ལ་རིགས་ཀྱི་བུ་
ཞེས་པ་ནི་ཆོས་སམ་བྱང་ཆུབ་ཀྱི་རིགས་སུ་སྐྱེས་པ་སྟེ། མཁས་པ་ཁ་
13



ཅིག་སྐབས་འདིར་རིགས་ཀྱི་བུ་མོ་ཞེས་འབྱུང་བ་ནི་མ་དག་ཅེས་བཞེད་
པ་ལྟར་ན། རིགས་ཀྱི་བུ་ནི་སྤྱན་རས་གཟིགས་ལ་བསྙེགས་དགོས་ལ།
ཁ་ཅིག་རྒྱལ་བོ་ལ་འདིར་རིགས་ཀྱི་བུ་མོ་ཞེས་འདུག་ཅེས་གསུངས་པ་
ལྟར་ན་ཤེར་ཕྱིན་འདི་ལ་བསླབ་པར་འདོད་པའི་སྐྱེས་པ་དང་བུད་མེད་
སྤྱི་ལ་སྦྱོར་དགོས་སོ། །ཅི་ལྟར་ཡང་། གང་ལ་ནི་སྐྱེས་པའམ་བུད་
མེད་གང་ལ་ཞེས་པ་རིགས་ཀྱི་བུའམ་བུ་མོ་གང་ཞེས་བྱུང་བར་གྱུར་ཏོ།།
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོའི་སྦྱོར་བ་ལ་བརྩོན་པས་སྤྱད་པ་
སྟེ་བསྒྲུབ་པར་འདོད་པའི་གང་ཟག་དེས་ཚོགས་སྦྱོར་དང་མཐོང་སྒོམ་
གྱི་ལམ་རྣམས་སུ་ཚུལ་ཇི་ལྟར་བསླབ་པར་བྱ་ཞེས་དྲིས་སོ། །ཤཱ་རིའི་
བུས་དེ་སྐད་ཅེས་སྨྲས་པ་དང་ཞེས་པ་ནི་ཞུས་ཟིན་པའི་མཚམས་སྦྱར་
རོ༑ ༑གཉིས་པ་ལ་བཞི། བསླབ་ཚུལ་སོ་སོར་ཕྱེ་སྟེ་བསྟན་པ། སྔགས་
ཚིག་གིས་བསྡུས་ནས་བསྟན་པ། མདོར་བསྡུས་ཏེ་བསླབ་པར་གདམས་
པ༑ རྗེས་སུ་ཡི་རང་མཛད་པའོ། །དང་བོ་ལ་བཞི། ཚོགས་ལམ་དང་
སྦྱོར་ལམ་གཉིས་ཀྱིས་སྐབས་སུ་ཤེར་ཕྱིན་ལ་སློབ་ཚུལ། མཐོང་ལམ་
དུ་སློབ་ཚུལ། སྒོམ་ལམ་དུ་སློབ་ཚུལ། མི་སློབ་པའི་སངས་རྒྱས་ཐམས་
ཅད་ཀྱང་ཤེར་ཕྱིན་ལ་བརྟེན་ནས་ཐོབ་ཚུལ་ལོ། །དང་བོ་ལ་གཉིས།
_14



མཚམས་སྦྱར་དང་། སློབ་ཚུལ་དངོས་སོ། །དང་བོ་ནི། དེ་ལྟར་
ཞུས་པའི་ལན་དུ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས། ཞེས་པ་ནས། སྨྲས་སོ་ཞེས་པའི་བར་ཏེ་དེ་ནས་
ཤཱ་རིའི་བུ་ཞེས་བོས་ནས། རིགས་ཀྱི་བུའམ་རིགས་ཀྱི་བུ་མོ་གང་ལ་
ལ་ཤེས་རབ་ཀྱི་ཕ་རོལ་ཏུ་ཕྱིན་པ། ཞེས་པ་ནས། འདི་ལྟར་རྣམ་པར་
བལྟ་བར་བྱ་སྟེ་ཞེས་པ་ནི་མཚམས་སྦྱར་བའོ། །གཞན་སླ་ཞིང་འདི་
ལྟར་ནི་འཆད་པར་འགྱུར་བའི་སློབ་ཚུལ་འདི་ལྟར་བྱ་ཞེས་པའི་དོན་ནོ།།
ཁ་ཅིག་འདི་ཚོགས་སྦྱོར་གཉིས་ལ་སློབ་ཚུལ་ཙམ་དང་སྦྱར་ཡང་འཆད་
པར་འགྱུར་བའི་ཉམས་ལེན། ཐམས་ཅད་ལ་སློབ་ཚུལ་དང་སྦྱོར་རྒྱུ་
ཡིན་ནོ། །གཉིས་པ་ལ་གཉིས། མདོར་བསྟན་པ་དང་ཕྱེ་སྟེ་བཤད་པའོ།།
དང་བོ་ནི། ཕུང་བོ་ལྔ་བོ་དེ་དག་ཀྱང་རང་བཞིན་གྱིས་སྟོང་བར་རྣམ་
པར་ཡང་དག་པར་རྗེས་སུ་བལྟའོ། །ཞེས་པ་སྟེ། ཕུང་བོ་ལྔ་ལ་སོགས་
པའི་ཆོས་ཐམས་ཅད་དོན་དམ་དཔྱོད་བྱེད་ཀྱི་རིགས་པས་བཏགས་དོན་
མ་བཙལ་བར་ཐ་སྙད་དུ་འཇོག་ནུས་མོད། བཏགས་དོན་བཙལ་ན་རིགས་
ཤེས་ཀྱི་དཔྱད་བཟོད་དུ་མ་གྲུབ་པས། གཟུགས་སོགས་ཀྱི་ཕུང་བོ་རེ་
རེར་མ་ཟད། ཕུང་བོ་ལྔ་བོ་དེ་དག་ཐམས་ཅད་ཀྱང་རང་བཞིན་གྱིས་
15



སྟོང་བར་རྣམ་པར་ཡང་དག་པར་ཏེ་ཕྱིན་ཅི་ལོག་པར་གནས་ཚུལ་ཇི་
ལྟ་བ་བཞིན་རྗེས་སུ་བལྟ་བར་བྱའོ། །ཞེས་སྟོང་ཉིད་ཟབ་མོའི་བལྟ་ཚུལ་
མདོར་བསྡུས་ཏེ་བསྟན་པ་ཡིན་ལ། དེ་ཡང་ཚོགས་སྦྱོར་གྱི་གནས་སྐབས་
སུ་དོན་སྤྱིའི་ཚུལ་གྱིས་རྟོགས་པ་དང་། མཐོང་ལམ་ནས་མངོན་སུམ་
དུ་རྟོགས་པ་དང་། སྒོམ་ལམ་ནས་མངོན་སུམ་དུ་རྟོགས་ཟིན་གོམས་
པ་ལྷུར་ལེན་གྱི་ཚུལ་དུ་སྒོམ་པར་བྱེད་དགོས་པར་བསྟན་པའོ། །གཉིས་
པ་ལ་གཉིས། གཟུགས་ཉུང་གི་སྟེང་དུ་ཟབ་མོ་བཞི་སྦྱོར་བསྟན་པ་དང་།
རིགས་པ་དེ་ཕུང་བོ་གཞན་བཞི་ལ་བསྒྲེ་བར་བསྟན་པའོ། །དང་བོ་ནི།
གཟུགས་ཕུང་ལྟ་བུ་རང་བཞིན་མེད་པར་བལྟ་ཚུལ་ཇི་ལྟར་བྱ་ཞེ་ན།
གཟུགས་སྟོང་བའོ། །སྟོང་བ་ཉིད་གཟུགས་སོ། །གཟུགས་ལས་སྟོང་
བ་ཉིད་གཞན་མ་ཡིན། །སྟོང་བ་ཉིད་ལས་གཟུགས་གཞན་མ་ཡིན་ནོ་
ཞེས་པ་སྟེ། གང་ཟག་གི་གཟུགས་ཕུང་ནི་མ་བརྟགས་མ་དཔྱད་པའི་
ཐ་སྙད་པའི་ཤེས་ངོར་སྣང་བ་ཙམ་མ་གཏོགས། དོན་དམ་དཔྱོད་བྱེད་
ཀྱི་རིགས་པས་རྣམ་པར་བརྟགས་ཤིང་དཔྱད་པ་ན་བཏགས་དོན་མི་རྙེད་
པས་རང་ངོས་ནས་སམ་རང་བཞིན་གྱིས་གྲུབ་པས་སྟོང་བའོ། །དཔེར་
ན༑ ཆུ་ནང་གི་ཟླ་བ་དང་མེ་ལོང་གི་གཟུགས་བརྙན་དང་སྨིག་རྒྱུའི་ཆུ་
16



དང་རྨི་ལམ་གྱི་མི་དང་སྒྱུ་མའི་རྟ་གླང་སོགས་ཐ་སྙད་པའི་ཤེས་ངོར་སྣང་
བ་ཙམ་མ་གཏོགས། སྣང་ཙམ་ཉིད་ནས་ཟླ་བ་སོགས་སུ་མ་གྲུབ་པ་བཞིན་
ནོ༑ ༑བཏགས་དོན་འཚོལ་ཚུལ་ནི་འོག་ཏུ་འཆད་པར་འགྱུར་རོ། །གལ་
ཏེ་རང་བཞིན་གྱིས་མ་གྲུབ་ན་མེད་པར་མི་འགྱུར་རམ་སྙམ་ན་དེར་མི་
འགྱུར་བ་ནི་དེ་ལྟར་རང་བཞིན་གྱིས་སྟོང་བ་ཉིད་ཡིན་བཞིན་དུ་ཐ་སྙད་
ཙམ་དུ་གཟུགས་སུ་སྣང་ངོ་། །དཔེར་ན། ཟླ་བའི་གཟུགས་བརྙན་ནི་
ཟླ་བ་ཡིན་པར་མ་གྲུབ་ཀྱང་ཟླ་བར་སྣང་བ་ཙམ་མི་འགལ་བ་ལྟར་རོ། །འོ་
ན༑ ཟླ་བའི་གཟུགས་བརྙན་ཟླ་བར་མ་གྲུབ་པ་དེ་བཞིན་དུ། གཟུགས་
ཉིད་ཀྱང་གཟུགས་སུ་མ་གྲུབ་པ་ཡིན་ནམ། གཞན་དུ་དེའི་དཔེར་ཇི་
ལྟར་རིགས་ཤེ་ན། འདི་ལྟ་བུ་ནི་དོགས་པའི་གནས་ཆེན་པོ་ཡིན་པས་
རྒྱས་པར་བཤད་དགོས་པ་ཡིན་ཡང་། འདིར་མང་དུ་དོགས་པས་རྗེ་ཡབ་
སྲས་ཀྱི་གཞུང་ཆེ་བ་དག་ལས་ཤེས་པར་བྱ་དགོས་ལ། ཅུང་ཟད་བརྗོད་
ན༑ རང་དོན་དེ་ལྟར་སྣང་བ་ནི་གཟུགས་བརྙན་བྱད་བཞིན་དུ་མ་གྲུབ་
པ་དེ་བཞིན་དུ། གཟུགས་ནི་གཟུགས་སུ་རང་བཞིན་གྱིས་མ་གྲུབ་ཅེས་
གོ་བར་བྱེད་པ་ཡིན་ཞིང་། དེ་ཡང་མེ་ལོང་གི་གཟུགས་བརྙན་ལྟ་བུ་
ནི་འཇིག་རྟེན་པའི་རྒན་པོ་བརྡ་བྱང་རྣམས་ཀྱིས་བྱད་བཞིན་དུ་མ་གྲུབ་



པར་རྟོགས་ནུས་པས། གཟུགས་བརྙན་དེ་འཇིག་རྟེན་ན་བརྫུན་པར་
གྲགས་ལ། གཟུགས་རང་བཞིན་གྱིས་མ་གྲུབ་ཀྱང་དེར་མ་གྲུབ་པར་
འཇིག་རྟེན་རང་ག་བས་རྟོགས་ནུས་པས། གཟུགས་དེ་ནི་འཇིག་རྟེན་
རང་ག་བའི་ཤེས་ངོར་བདེན་པར་སྣང་ཞིང་དེའི་ངོར་བདེན་ཡང་། དབུ་
མའི་རིགས་པས་སྣང་བ་ལྟར་མ་གྲུབ་པར་རྟོགས་ནུས་པས་དབུ་མ་བ་ལ་
གྲགས་པའི་བརྫུན་པ་ཡིན་ནོ། །དེའི་ཕྱིར་འཇིག་རྟེན་ན་གྲགས་པའི་
གཟུགས་སོགས་རང་གི་ངོ་བོས་གྲུབ་པར་སྣང་ཡང་། དེར་མ་གྲུབ་པར་
སྒྲུབ་པར་བྱེད་པ་ཡིན་ནོ། །དེས་ན་གཟུགས་བརྙན་བྱད་བཞིན་དུ་མ་
གྲུབ་ཀྱང་གཟུགས་སུ་གྲུབ་པར་ཐ་སྙད་པའི་ཚད་མས་འཇོག་ནུས་ཏེ། དེ་
འདྲ་བ་གཞན་ལའང་སྦྱར་རོ། །གལ་ཏེ་གཟུགས་ནི་ཀུན་རྫོབ་པའི་ངོ་
བོ་འདུས་བྱས་ཡིན་ལ། གཟུགས་རང་བཞིན་གྱིས་མེད་པ་ནི་དོན་དམ་
པར་འདུས་མ་བྱས་ཡིན་པས་དེ་གཉིས་ངོ་བོ་ཐ་དད་དུ་གྱུར་རོ་སྙམ་ན་
དེར་མི་འགྱུར་བ་ནི། གཟུགས་ཕུང་ལས་དེའི་རང་བཞིན་སྟོང་བ་ཉིད་
ངོ་བོ་གཞན་ཏེ་ངོ་བོ་ཐ་དད་པ་མ་ཡིན་ཏེ། ངོ་བོ་གཅིག་ཡིན་ནོ་ཞེས་
པའོ། །དཔེར་ན་གཟུགས་བརྙན་ཟླ་བར་སྣང་བ་དང་དེ་ཟླ་བར་མ་གྲུབ་
པ་གཉིས་ངོ་བོ་གཅིག་ཅིང་ཐ་དད་མ་ཡིན་པ་ལྟར་རོ། །དེ་ཡང་གཟུགས་
1s



བརྙན་ཟླ་བར་སྣང་བ་དང་གཟུགས་བརྙན་ཟླ་བར་མ་གྲུབ་པ་གཉིས་གཞི་
གཅིག་ལ་དུས་གཅིག་ཏུ་ཚོགས་པ་འཇིག་རྟེན་པའི་ཐ་སྙད་པའི་ཚད་མས་་
ངེས་པ་མངོན་སུམ་གྱིས་གྲུབ་པ་ཡིན་ལ། གཟུགས་དང་དེའི་རང་བཞིན་
མེད་པ་གཉིས་ངོ་བོ་གཅིག་དང་འཇིག་རྟེན་རང་ག་བས་མི་ངེས་ཀྱང་དབུ་
མའི་རིགས་པ་ཤེས་པས་ངེས་ནུས་སོ། །དེ་ལྟར་ན་གཟུགས་ལས་དེའི་
རང་བཞིན་སྟོང་བ་ཉིད་ངོ་བོ་གཞན་མ་ཡིན་པར་མ་ཟད། གཟུགས་ཀྱི་
རང་བཞིན་སྟོང་བ་ཉིད་ལས་ཀྱང་གཟུགས་ངོ་བོ་གཞན་ཏེ་ངོ་བོ་ཐ་དད་
མ་ཡིན་ནོ། །དཔེར་ན་གཟུགས་བརྙན་བྱད་བཞིན་གྱིས་སྟོང་བ་ལས་
གཟུགས་བརྙན་ངོ་བོ་ཐ་དད་དུ་མེད་པ་བཞིན་ནོ། །མདོར་ན་གཟུགས་
སོགས་རྣམས་རང་གི་རང་བཞིན་སྟོང་བ་ཉིད་ངོ་བོ་གཅིག་ལ་ལྡོག་པ་
ཐ་དད་ཙམ་ཡིན་ཏེ། དཔེར་ན། བྱས་པ་དང་དེའི་མི་རྟག་དང་ངོ་བོ་
གཅིག་ལ་ལྡོག་པ་ཐ་དད་པ་བཞིན་ནོ། །དེ་ལྟར་ཡང་། མགོན་པོ་ཀླུ་
སྒྲུབ་ཀྱིས་བྱང་ཆུབ་སེམས་འགྲེལ་ལས། ཀུན་རྫོབ་ལས་ནི་ཐ་དད་པར།།
དེ་ཉིད་དམིགས་པ་མ་ཡིན་ཏེ། །ཀུན་རྫོབ་སྟོང་བ་ཉིད་དུ་བཤད། །སྟོང་
ཉིད་ཁོ་ན་ཀུན་རྫོབ་ཡིན། །མེད་ན་མི་འབྱུང་ངེས་པའི་ཕྱིར། །བྱས་
དང་མི་རྟག་ཇི་བཞིན་ནོ། །ཞེས་གསུངས། གཟུགས་སོགས་དང་དེ་
19



རྣམས་ཀྱི་རང་བཞིན་མེད་པ་གཉིས་གཅིག་དང་ངོ་བོ་ཐ་དད་ལ། གནོད་
བྱེད་བཞི་དགོངས་འགྲེལ་ལས་གསུངས་ཀྱང་། བསྡུ་ན་གཟུགས་དང་
དེའི་རང་བཞིན་གྱིས་སྟོང་བ་གཉིས་ངོ་བོ་གཅིག་ཡིན་ཡང་གཏན་ནས་
གཅིག་མ་ཡིན་ཏེ། གཟུགས་ཀུན་རྫོབ་དང་དེའི་རང་བཞིན་གྱིས་སྟོང་
བ་ནི་དོན་དམ་བདེན་པ་ཡིན་པའི་ཕྱིར་རོ། །དེ་གཉིས་ངོ་བོ་ཐ་དད་མ་
ཡིན་ཏེ། ཡིན་ན་འབྲེལ་བས་གཟུགས་རང་བཞིན་གྱིས་སྟོང་བ་མ་ཡིན་
པར་ཐལ་བར་འགྱུར་བའི་ཕྱིར། དེའི་ཚུལ་ཡང་ཆོས་ཐམས་ཅད་རྟེན་
འབྲེལ་ཡིན་པས་རྟེན་འབྲེལ་མ་ཡིན་པའི་ཆོས་མེད་ལ། དེ་མེད་པས་
རང་བཞིན་གྱིས་སྟོང་བ་མ་ཡིན་པའི་ཆོས་ཀྱང་མེད་དེ། རྟེན་འབྲེལ་
བསྟོད་པ་ལས། དེ་ཕྱིར་བརྟེན་ནས་འབྱུང་བ་ལས། །མ་གཏོགས་ཆོས་
འགའ་ཡོད་མིན་པས། །རང་བཞིན་གྱིས་ནི་སྟོང་བ་ལ། །མ་གཏོགས་
ཆོས་འགའ་མེད་པར་གསུངས། །ཞེས་གསུངས་པའི་ཕྱིར། གཉིས་
པ་ནི། དེ་བཞིན་དུ་ཚོར་བ་དང་། འདུ་ཤེས་དང་། འདུ་བྱེད་དང་།
རྣམ་པར་ཤེས་པ་རྣམས་སྟོང་བའོ་ཞེས་པ་སྟེ། གཟུགས་ཕུང་ལ་བཤད་
པའི་དཔེ་དོན་དེ་བཞིན་དུ། ཚོར་བ་སོགས་བཞི་བོ་རང་བཞིན་གྱིས་
གྲུབ་པ་སྟོང་བའོ། །ཚོར་བ་སོགས་བཞི་རང་བཞིན་གྱིས་སྟོང་ཡང་ཐ་
20



སྙད་དུ་ཚོར་སོགས་བཞི་བོ་དེར་སྣང་ངོ་། ཚོར་བ་སོགས་བཞི་ལས་
དེ་བཞིའི་རང་བཞིན་གྱིས་སྟོང་བ་ཉིད་ངོ་བོ་གཞན་མ་ཡིན་དེ་བཞིའི་
རང་བཞིན་སྟོང་བ་ཉིད་ལས་ཚོར་སོགས་བཞི་བོ་དེ་ངོ་བོ་གཞན་ནམ་
ངོ་བོ་ཐ་དད་མ་ཡིན་ཏེ་ངོ་བོ་གཅིག་གོ་ཞེས་སྦྱོར་རྒྱུ་ཡིན་ནོ། །གཉིས་
པ་མཐོང་ལམ་ལ་སློབ་ཚུལ་ནི། ཤཱ་རིའི་བུ་དེ་ལྟ་བས་ན་ཆོས་ཐམས་
ཅད་སྟོང་བ་ཉིད་དེ། མཚན་ཉིད་མེད་པ། མ་སྐྱེས་པ། མ་འགག་པ།
དྲི་མ་མེད་པ། དྲི་མ་དང་བྲལ་བ་མེད་པ། བྲི་བ་མེད་པ། གང་བ་མེད་
པའོ་ཞེས་པ་སྟེ། ཟབ་མོ་ཁྱད་པར་བརྒྱད་དང་ལྡན་པར་བསྟན་ཏོ། །དེ་
ཡང་ཤཱ་རིའི་བུ་ཞེས་བོས་ནས། སྔར་ཕུང་བོ་ལྔ་རང་བཞིན་གྱིས་སྟོང་
བར་བཤད་པ་དེ་ལྟར་སྐྱེ་མཆེད་བཅུ་གཉིས་དང་། ཁམས་བཅོ་བརྒྱད་
ཀྱི་ཆོས་ཐམས་ཅད་ཀྱང་རང་བཞིན་གྱིས་སྟོང་བ་ཉིད་དེ་ཡང་རང་བཞིན་
གྱིས་སྟོང་ཡང་ཆོས་དེ་རྣམས་སུ་སྣང་ངོ༌། ཆོས་དེ་རྣམས་ལས་དེའི་
རང་བཞིན་སྟོང་བ་ཉིད་ངོ་བོ་གཞན་མ་ཡིན་ནོ་ཞེས་སྦྱར་བར་བྱ་སྟེ། དེས་
རྣམ་པར་ཐར་བའི་སྒོ་སྟོང་བ་ཉིད་བསྟན་ཏོ། །ཆོས་ཐམས་ཅད་རང་
གི་མཚན་ཉིད་གཟུགས་སུ་རུང་བ་ལ་སོགས་པ་དང་། སྤྱིའི་མཚན་ཉིད་
མི་རྟག་པ་དང་བདག་མེད་པ་ལ་སོགས་པ་རྣམས་ཀྱང་རང་གི་མཚན་ཉིད་
21



ཀྱིས་གྲུབ་པ་མེད་པ་དང་། གཟུགས་སོགས་འདུས་བྱས་ཀྱི་ཆོས་རྣམས་
སྐྱེས་མཐར་འགག་པ་ཡང་ཐ་སྙད་ཙམ་དུ་ཡིན་གྱི་རང་བཞིན་གྱིས་མ་
འགགས་པ་དང་། ཐར་འདོད་ཀྱི་སྐྱེས་བུ་རྣམས་ཀྱི་སྤང་བྱའི་ཆ་དྲི་མ་
འཁོར་བ་རྒྱུ་དང་བཅས་པ་རང་བཞིན་གྱིས་མེད་པ་ཡིན་ལ། བླང་བྱ་
དྲི་མ་དང་བྲལ་བ་མྱ་ངན་ལས་འདས་པའི་ཐར་བ་ཡང་རང་བཞིན་གྱིས་
མེད་དོ་ཞེས་པས་རྣམ་པར་ཐར་བའི་མཚན་མ་མེད་པ་བསྟན་ཏོ། །ཀུན་
ནས་ཉོན་མོངས་པའི་ཕྱོགས་བྲི་བ་སྟེ་ཟད་པར་འགྱུར་བ་རང་བཞིན་གྱིས་
མེད་པ་དང་། རྣམ་བྱང་བའི་ཕྱོགས་གང་བ་སྟེ་རྫོགས་པར་འགྱུར་བའམ་
གོང་འཕེལ་དུ་འགྲོ་བ་ཡང་རང་བཞིན་གྱིས་མེད་པའོ་ཞེས་པས་རྣམ་པར་
ཐར་བའི་སྒོ་སྨོན་མེད་བསྟན་པར་བཞེད་དོ། །དེ་ཡང་ཡུམ་གྱི་མདོ་
ལས། གཟུགས་ནི་གང་ནས་ཀྱང་མ་འོངས། གང་དུ་ཡང་མི་འགྲོ། གང་
ཡང་གནས་པར་འགྱུར་བ་མེད་དོ། །ཞེས་སོགས་དང་། བགྲེས་མོས་
ཞུས་པ་ལས། སྲིང་མོ་སྐྱེ་བ་གང་ནས་ཀྱང་མ་འོངས། ཞེས་སོགས་
མང་དུ་གསུངས་པ་ལྟར་ཏེ། འདི་ལ་སྤྱིར་ཆོས་ཐམས་ཅད་རང་བཞིན་
གྱིས་མེད་ཚུལ་ཤེས་ན། བྱེ་བྲག་ཏུ་འདུས་བྱས་ཀྱིས་ཆོས་ཐམས་ཅད་
དང་བོར་རང་བཞིན་གྱིས་མ་སྐྱེས་པའི་ཚུལ་ཤེས་ལ། རང་བཞིན་གྱིས་



མ་སྐྱེས་པའི་ཚུལ་ཤེས་ན་བར་དུ་རང་བཞིན་གྱིས་མི་གནས་པ་དང་མཐར་
རང་བཞིན་གྱིས་མི་འགགས་པ་སོགས་ཀྱང་ཤེས་ནུས་པས་བླང་དོར་གྱི་
རྣམ་གཞག་ཐམས་ཅད་ཐ་སྙད་ཙམ་མ་གཏོགས། དོན་དམ་པར་བྱེད་
པའི་ཚུལ་རྣམས་ཤེས་པར་ནུས་སོ། །རང་བཞིན་གྱི་མི་སྐྱེ་བའི་རྒྱུ་མཚན་
གྱི་གཙོ་བོ་ཡང་རྒྱུ་རྐྱེན་ལ་བརྟེན་ནས་སྐྱེ་བའི་དབང་གིས་ཡིན་ཏེ། མ་
དྲོས་པས་ཞུས་པའི་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས།།
ཞེས་དང་། ཀླུ་སྒྲུབ་ཀྱིས་ཀྱང་རིགས་པ་དྲུག་ཅུ་བ་ལས། །བརྟེན་ནས་
སྐྱེས་པར་མ་སྐྱེས་པར། །དེ་ཉིད་མཁྱེན་པ་མཆོག་གིས་གསུངས། །ཞེས་
དང་། དཔལ་ལྡན་ཟླ་བས་དབུ་མ་འཇུག་པར་ཡང་། གང་ཕྱིར་དངོས་
པོ་བརྟེན་ནས་རབ་འབྱུང་བ། །ཞེས་སོགས་དང་། རྗེ་ཉིད་ཀྱིས་ཀྱང་།
གང་གང་རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་ཞེས། །ཞེས་
སོགས་གསུངས་པ་ལྟར་རོ། །དེ་ཡང་རྐྱེན་དང་ཆ་ཤས་ལ་བརྟེན་ནས་
འབྱུང་ན་གཞན་དབང་གིས་ལམ་གཞན་ལ་རག་ལས་པའི་དབང་གིས་བྱུང་
བ་ཡིན་གྱི། རང་དབང་གིས་སམ་གཞན་ལ་བལྟོས་མེད་དུ་བྱུང་བ་མིན་
པས་ན་རང་བཞིན་གྱིས་མེད་པ་ཡིན་ཏེ། བཞི་བརྒྱ་བ་ལས། འདི་ཀུན་
རང་དབང་མེད་པ་སྟེ། །དེས་ན་བདག་གི་ཡོད་མ་ཡིན། །ཞེས་གསུངས་



པས་སོ། །འོན་ཀྱང་དོན་ཕྲ་བས་བློ་ཆུང་གིས་རྟོགས་དཀའོ། །གསུམ་
པ་སྒོམ་ལམ་ལ་སློབ་ཚུལ་ལ་གཉིས། སྒོམ་ལམ་ལ་ཇི་ལྟར་སློབ་ཚུལ་
དང་། དེ་ལྟར་བསླབས་པས་ཇི་ལྟར་འཚང་རྒྱ་བའི་ཚུལ་ལོ། །དང་
བོ་ནི། ཤཱ་རིའི་བུ། དེ་ལྟ་བས་ན་སྟོང་བ་ཉིད་ལ་གཟུགས་མེད། ཞེས་
པ་ནས། ཆོས་མེད་དོ། །ཞེས་པའི་བར་གྱིས་སྐྱེ་མཆེད་བཅུ་གཉིས་
རང་བཞིན་མེད་པ་དང་། མིག་གི་ཁམས་མེད་པ་ནས་ཡི་ཀྱི་ཁམས་མེད་
ཅེས་པས་རྟེན་དབང་བོའི་ཁམས་དྲུག་དང་། ཡིད་ཀྱི་རྣམ་པར་ཤེས་
པ་ཁམས་ཀྱི་བར་དུ་ཡང་མེད་དེ་ཅེས་པ་ལ་བརྟེན་པ་རྣམ་ཤེས་ཀྱི་ཁམས་
དྲུག་གི་རང་བཞིན་གྱིས་སྟོང་ཚུལ་དངོས་སུ་བསྟན་ནས། དེ་གཉིས་
ཀ་བསྡོམས་པས་དམིགས་པ་ཡུལ་གྱི་ཁམས་དྲུག་རང་བཞིན་གྱིས་སྟོང་
ཚུལ་འཕངས་པས། ཁམས་བཅོ་བརྒྱད་རང་བཞིན་གྱིས་སྟོང་བར་བསྟན་
ཏེ༑ དེ་ཡང་ཤཱ་རིའི་བུ་ཞེས་བོས་ནས། གོང་དུ་བཤད་པའི་རྒྱུ་མཚན་
དེ་ལྟ་བས་ན་སྟོང་བ་ཉིད་མངོན་སུམ་དུ་རྟོགས་པའི་སློབ་པ་འཕགས་པའི་
མཉམ་བཞག་ཡེ་ཤེས་ཀྱིས་གཟིགས་ངོ་ལ་སྟེ་གཟིགས་ངོར་གཟུགས་མེད།
དེ་བཞིན་དུ་སྦྱར་ཏེ་ཚོར་བ་མེད། འདུ་ཤེས་མེད། འདུ་བྱེད་མེད།
རྣམ་པར་ཤེས་པ་མེད་པ་སྟེ་ཕུང་བོ་ལྔའི་གཉིས་སྣང་མེད་པར་བསྟན་



ལ༑ དེའི་ངོར་མིག་གི་སྐྱེ་མཆེད་མེད་ཅིང་། རྣ་བ་མེད། སྣ་མེད།
ལྕེ་མེད། ལུས་མེད། ཡིད་ཀྱི་སྐྱེ་མཆེད་རྣམས་མེད་པ་སྟེ་ཡུལ་ཅན་
གྱི་སྐྱེ་མཆེད་དྲུག་གི་གཉིས་སྣང་མེད་དོ། །དེ་བཞིན་དུ་གཟུགས་མེད།
སྒྲ་མེད། དྲི་མེད། རོ་མེད། རེག་བྱ་མེད། ཆོས་མེད་པ་སྟེ། ཡུལ་
གྱི་སྐྱེ་མཆེད་དྲུག་གི་གཉིས་སྣང་མེད་དོ། །དེ་བཞིན་དུ་མིག་གི་ཁམས་
མེད་པ་ནས། ཡིད་ཀྱི་ཁམས་མེད་ཅེས་པའི་ནས་ཞེས་པ་ནི་སྡུད་ཚིག་
ཡིན་པས་རྣ་བ་སྣ་ལྕེ་ལུས་བཞིའི་ཁམས་དང་བཅས་པའི་དབང་བོའི་
ཁམས་དྲུག་དང་། ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་
མེད་དོ་ཞེས་པའི་བར་གྱིས། གཟུགས་ཀྱི་ཁམས་དང་། སྒྲ་དྲི་རོ་རེག་
བྱ་ཆོས་ཀྱི་ཁམས་ཏེ་ཡུལ་གྱི་ཁམས་དྲུག་དང་། མིག་གི་རྣམ་པར་ཤེས་
པ་དང་། རྣ་བ་སྣ་ལྕེ་ལུས་ཡིད་ཀྱི་ཁམས་ཏེ་རྣམ་ཤེས་ཀྱི་ཁམས་དྲུག་
གི་གཉིས་སྣང་ལྡོག་གོ །འདིར་ཕུང་བོ་ལྔ་དང་སྐྱེ་མཆེད་བཅུ་གཉིས་
དང་ཁམས་བཅོ་བརྒྱད་རྣམས་སྟོང་ཉིད་ལ་ཆུ་ལ་ཆུ་བཞག་པ་བཞིན་དུ་
གྱུར་པའི་མཉམ་བཞག་གི་གཟིགས་ངོར་མེད་པ་དང་། དེ་རྣམས་སྤྱིར་
རང་བཞིན་གྱིས་མེད་པ་དང་། དོན་དམ་དཔྱོད་བྱེད་ཀྱི་རིགས་པའི་
དཔྱད་བཟོད་དུ་མེད་པ་དང་། དེ་རྣམས་ཀྱི་ཐ་སྙད་བཏགས་དོན་བཙལ་



ན་མི་རྙེད་པ་གང་ལ་སྦྱར་ཡང་གནད་གཅིག་ཏུ་འགྲོའོ། །སྐབས་འདི་
དག་ཏུ་དགག་བྱའི་ཁྱད་པར་དངོས་སུ་མ་སྦྱར་ཡང་། གོང་དུ་ཕུང་བོ་
ལྔ་བོ་རང་བཞིན་གྱིས་སྟོང་བར་གསུངས་པའི་ཚེ་དགག་བྱ་ལ་རང་བཞིན་
གྱིས་ཞེས་དངོས་སུ་སྦྱར་ཟིན་པ་ལ་དགོངས་ཤིང་། འདིར་སྟོང་བ་ཉིད་
ལ་ཞེས་གསུངས་པས་ཀྱང་གོ་ནུས་སོ། །ཡང་མ་རིག་པ་མེད་པ་ནས་
རྒ་ཤི་མེད། རྒ་ཤི་ཟད་པའི་བར་དུ་ཡང་མེད་དོ་ཞེས་པས་གཟིགས་ངོ་
དེར་རྟེན་འབྲེལ་ལུགས་འབྱུང་དང་ལུགས་ལྡོག་གི་གཉིས་སྣང་མེད་པར་
སྟོན་ཏེ། དེ་ཡང་མ་རིག་པ་མེད་པ་ནས་ཞེས་པའི་ནས་ནི་སྡུད་པའི་ཚིག་
ཡིན་པས། དེ་དག་རྒ་ཤི་མེད་པའི་བར་གྱིས་འདུ་བྱེད་དང་རྣམ་པར་
ཤེས་པ་དང་མིང་དང་གཟུགས་དང་སྐྱེ་མཆེད་དང་རེག་པ་དང་ཚོར་བ་
དང་སྲེད་པ་དང་ལེན་པ་དང་སྲིད་པ་དང་སྐྱེ་བ་དང་བཅས་པའི་ཉོན་མོངས་
ཕྱོགས་ཀྱི་ཡན་ལག་བཅུ་གཉིས་དང་། རྒ་ཤི་ཟད་པའི་བར་དུ་ཡང་མེད་
དོ་ཞེས་པས་ཐ་མ་བསྟན་པ་དང་བར་དུ་ཞེས་པས་དེར་མ་ཟད་མ་རིག་
པ་ཟད་པ་དང་། འདུ་བྱེད་ཟད་པ་དང་། དེ་བཞིན་དུ། སྐྱེ་བ་ཟད་པ་
དང་། རྒ་ཤི་ཟད་པའི་བར་གྱིས་རྣམ་བྱང་ཕྱོགས་ཀྱི་ཡན་ལག་བཅུ་གཉིས་
ཀྱི་མངོན་ཞེན་གཟིགས་ངོ་དེར་ལྡོག་པར་བསྟན་ཏོ། །ཡང་དེ་བཞིན་
26



དུ་སྡུག་བསྔལ་བ་དང་། ཀུན་འབྱུང་བ་དང་། འགོག་པ་དང་། ལམ་
མེད་ཅེས་པས་སྡུག་བསྔལ་བདེན་པ་དང་། ཀུན་འབྱུང་བདེན་པ་དང་།
འགོག་པའི་བདེན་པ་དང་། ལམ་གྱི་བདེན་པ་སྟེ་བསགས་པའི་བདེན་
པ་བཞིའི་མངོན་ཞེན་གཟིགས་ངོ་དེར་མེད་དོ། །ཡང་ལམ་མེད། ཡེ་
ཤེས་མེད། ཐོབ་པ་མེད། མ་ཐོབ་པ་ཡང་མེད་དོ་ཞེས་པས་མཉམ་བཞག་
དེའི་གཟིགས་ངོར་ཡུལ་ཅན་ལམ་དང་ཡེ་ཤེས་རང་ཉིད་ཀྱི་གཉིས་སྣང་
མེད་ལ། ཐོབ་པར་བྱ་བའི་ཆོས་ཡང་མེད་ཅིང་། ཐོབ་འགྱུར་དང་ཐོབ་
བྱ་མ་ཡིན་པའི་མ་ཐོབ་པ་ལ་ཡང་མེད་དོ་ཞེས་གཟིགས་ངོ་དེར་བླང་དོར་
ལ་བདེན་ཞེན་ལྡོག་པའི་ཚུལ་བསྟན་པའོ། །ཕྱི་མ་འདི་དག་དོན་འཆད་
ཚུལ་མི་འདྲ་བ་འགའ་རེ་མཐོང་སྟེ་དོན་དུ་མི་འགལ་ཡང་། འདི་ཉིད་
འཐད་པར་སེམས་སོ། །འོན་ཀྱང་རོང་ཊིཀ་པས་མ་ཐོབ་པ་ཡང་མེད་
དོ་ཞེས་པ་ནི། ཀུན་རྫོབ་ཏུ་ཐོབ་པ་ཡོད་པ་ལ་འཆད་པ་ནི་སྐབས་སུ་བབ་
པར་མ་མཐོང་ངོ་། །མདོར་ན་དེ་དག སློབ་པ་འཕགས་པའི་མཉམ་
བཞག་ཡེ་ཤེས་ཀྱིས་དོན་དམ་གཟིགས་པའི་གཟིགས་ངོར་གཟུགས་
སོགས་ཀུན་རྫོབ་པའི་གཉིས་སྣང་གི་སྤྲོས་པ་ཐམས་ཅད་ཉེ་བར་ཞི་བའི་
དོན་ཏེ། དེ་ཡང་། སྡུད་པ་ལས། གཟུགས་རྣམས་མི་མངའ་བ་དག་
27



ཀྱང་མི་མཐོང་ཞིབ་། འདུ་ཤེས་མཐོང་བ་མེད་ལ་སེམས་པ་མི་མཐོང་
ཞིང་། །གང་ལ་རྣམ་པར་ཤེས་དང་སེམས་ཡིད་མཐོང་མེད་པ། །འདི་
ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། །ཞེས་དང་།
གང་དག་དེ་ནི་འདུས་མ་བྱས་ཡིན་སྤྲོས་མེད་དེ། །འདི་ནི་ཤེས་རབ་
ཕ་རོལ་ཕྱིན་མཆོག་སྤྱོད་པ་ཡིན། །ཞེས་དང་། མངོན་རྟོགས་རྒྱན་
ལས། གཟུགས་ལ་སོགས་པའི་མི་ཤེས་ཕྱིར། །དེ་ནི་བསམ་མི་ཁྱབ་
པར་འདོད། །ཞེས་དང་། ཀླུ་སྒྲུབ་ཀྱིས་རྩ་ཤེ་ལས། གང་གིས་རྟེན་
ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །ཞེས་སོགས་
དང་། ཞི་བ་ལྷས་སྤྱོད་འཇུག་ལས། གང་ཚེ་དངོས་དང་དངོས་མེད་
དག །བློ་ཡི་མདུན་ན་མི་གནས་པ། །དེ་ཚེ་རྣམ་པ་གཞན་མེད་པས།།
དམིགས་པ་མེད་པར་རབ་ཏུ་ཞི། །ཞེས་གསུངས་པ་རྣམས་དང་དོན་
འདྲའོ། །དེ་ལ་འཕགས་པའི་མཉམ་བཞག་མི་རྟོག་པའི་ཡེ་ཤེས་ཀྱིས་
སྟོང་ཉིད་མངོན་སུམ་དུ་རྟོགས་པའི་གཟིགས་ངོར་གཟུགས་སོགས་ཀུན་
རྫོབ་ཀྱི་རྣམ་པ་མི་འཆར་བའི་རྒྱུ་མཚན་ཡོད་དེ། དེས་སྟོང་ཉིད་མངོན་
སུམ་དུ་རྟོགས་པའི་ཚེ་གཉིས་སྣང་ནུབ་པའི་སྒོ་ནས་གཟིགས་པ་ཡིན་ལ།
ཀུན་རྫོབ་པའི་ཆོས་གང་བློ་ལ་འཆར་བ་ན་གཉིས་སྣང་དང་བཅས་པའི་
28



ཚུལ་གྱིས་འཆར་བ་ཡིན་པའི་ཕྱིར་ཏེ། དོན་དམ་པའི་ཆོས་རྣམས་ནི་
དགག་བྱ་བདེན་གྲུབ་སོགས་གཉིས་སྣང་གི་སྤྲོས་པ་རྣམ་པར་བཅད་པའི་
ཚུལ་དང་གནས་ཚུལ་མཐུན་པར་གནས་ཤིང་། གནས་པ་ལྟར་གཟིགས་
པ་ཡིན་ལ། ཀུན་རྫོབ་པའི་ཆོས་རྣམས་ནི་གཉིས་སྣང་གི་སྤྲོས་པ་དུ་མ་
དང་བཅས་ཏེ་སྣང་ཚུལ་དང་གནས་ཚུལ་མི་མཐུན་པར་གཟིགས་པའི་
ཕྱིར་རོ། །སྤྱིར་གཉིས་སྣང་གི་སྤྲོས་པ་ལ་སྒྲ་རྟོག་དང་། ཡུལ་ཡུལ་
ཅན་ཐ་དད་པའི་སྣང་བ་དང་། བདེན་གྲུབ་དང་དེར་སྣང་བ་དང་། ཀུན་
རྫོབ་ཀྱི་གཉིས་སྣང་སོགས་མང་ཡང་འདིར་ཤེས་ན་དེ་རྣམས་གང་དང་
བསྐྱར་ཀྱང་མི་འགལ་ལོ། དགག་བྱ་ལ་རྟགས་ཀྱི་དགག་བྱ་དང་། རིགས་
པའི་དགག་བྱ་དང་། ལམ་གྱི་དགག་བྱ་སོགས་མང་ཡང་། རྟགས་ཡང་
དག་གི་དགག་བྱ་མཐར་ཐུག་ནི། རང་བཞིན་གྱིས་གྲུབ་པ། རང་གི་
མཚན་ཉིད་ཀྱིས་གྲུབ་པ། རང་ངོས་ནས་གྲུབ་པ། བདེན་པར་གྲུབ་པ།
དོན་དམ་པར་གྲུབ་པ། ཡང་དག་པར་གྲུབ་པ། རང་དབང་དུ་གྲུབ་པ་
རྣམས་ཏེ། རང་བཞིན་གྱིས་སྟོང་བའམ། རང་བཞིན་གྱིས་མེད་ཅེས་
སྦྱོར་རུང་བ་ཐམས་ཅད་ལ་ནི་དེ་ཐམས་ཅད་ཀྱིས་སྟོང་བ་དང་མེད་ཅེས་
སྦྱོར་རུང་སྟེ། དེ་རྣམས་དོན་གཅིག་མིང་གི་རྣམ་གྲངས་ཙམ་ཡིན་པའི་
29



ཕྱིར་རོ། །གཉིས་པ་དེ་ལ་བརྟེན་ནས་ཇི་ལྟར་འཚང་རྒྱ་བའི་ཚུལ་ལ་
གཉིས་ཀྱི་དང་བོ་ནུས་པ་ནི། ཤཱ་རིའི་བུ་དེ་ལྟ་བས་ན་བྱང་ཆུབ་སེམས་
དཔའ་རྣམས་ཐོབ་པ་མེད་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོ་འདི་ལ་བརྟེན་ཅིང་གནས་ཏེ་ཞེས་པས་སྟོན་ཏེ། ཤཱ་རིའི་བུ་ཞེས་
བོས་ནས། ཚོགས་སྦྱོར་གཉིས་དང་མཐོང་སྒོམ་གྱི་ལམ་གཉིས་ཏེ་བཞི་
ལ་སློབ་ཚུལ་གོང་དུ་བསྟན་པའི་ཚུལ་དེ་ལྟ་བས་ན། གང་ཟག་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ཀྱི་མཉམ་བཞག་ཡེ་ཤེས་ཀྱི་
གཟིགས་ངོ་ན་གཟུགས་མེད་པ་ནས། ཐ་མའི་ཐོབ་པ་དང་མ་ཐོབ་པའི་
བར་གང་ཡང་རང་བཞིན་གྱིས་གྲུབ་པ་མེད་པའི་ཕྱིར་དེ་ལྟར་མེད་པར་
མངོན་སུམ་དུ་རྟོགས་པའི་ཚུལ་དེ་ཉིད་ཤེས་རབ་ཀྱི་ཕ་རོལ་ཏུ་ཕྱིར་པ་
ཟབ་མོའི་སྤྱོད་པ་སྤྱད་པར་འཇོག་ལ། ཟབ་མོའི་སྤྱོད་ཚུལ་དེ་ལ་བརྟེན་
ཅིང་གནས་པར་བྱས་པས་ཏེ། དེའི་མཐུས་འབྲས་བུ་འཆད་པར་འགྱུར་
བ་ལྟར་འཐོབ་པར་ནུས་སོ། །འདི་ནི་འཆད་ཚུལ་གཅིག་གི་དབང་དུ་
བྱས་པ་ཡིན་ལ། འོན་ཀྱང་སེམས་ལ་སྒྲིབ་པ་མེད་ཅིང་ནས་ཤིན་ཏུ་འདས་
ཞེས་པ་ཡན་ཆད་རྒྱུན་མཐའ་དང་སྦྱར་ནའང་མི་འགལ་ཞིང་། སྐབས་
འདི་གཞུང་སྔོན་མའི་དོན་བསྡུར་སྦྱར་རུང་བར་སེམས་སོ། །གཉིས་



པ་མཐར་འཚང་རྒྱ་ཚུལ་ནི། སེམས་ལ་སྒྲིབ་པ་མེད་པས་སྐྲག་པ་མེད་
དེ༑ ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་འདས་པར་ཕྱིན་
ཏོ་ཞེས་བསྟན་ཏོ། །འདི་ལ་ཆོས་རྗེ་རོང་ཊིཀ་པ་དང་། གུང་རུ་རྒྱལ་
མཚན་བཟང་བོ་གཉིས་ཀྱིས། སྟོང་ཉིད་ཀྱི་དོན་རྟོགས་ཤིང་གོམས་ན་
སེམས་ལ་བདེན་འཛིན་སྒྲིབ་པ་མེད་པས། སྟོང་བ་ཉིད་ཀྱི་དོན་ལ་སྐྲག་
པ་མེད་དེ། ཕྱིན་ཅི་ལོག་བདེན་འཛིན་ལས་ཤིན་ཏུ་འདས་ནས་ཐེག་
ཆེན་གྱི་མྱ་ངན་ལས་འདས་པའི་མཐར་ཐོབ་པར་བྱ་བ་སངས་རྒྱས་ཀྱི་སར་
ཕྱིན་ཏོ་ཞེས་འཆད་ལ། འཇམ་དབྱངས་དགའ་བློས་དེ་ནི། གང་དྲན་
དྲན་གྱིས་བྲི་བསྣོན་ཡིན་པར་བཤད་ནས། ས་བཅུའི་ངོ་སྐལ་གྱི་སྤང་
བྱའི་སྒྲིབ་པ་གཉིས་གཉིས་ཡོད་པ་རྣམས་རིམ་གྱིས་སྤངས་ཏེ། ཕྱིན་
ཅི་ལོག་བཞིས་འཇིགས་སྐྲག་པ་མེད་པས། དེ་ལས་འདས་པའི་མི་གནས་
པའི་མྱང་འདས་ཐོབ་པར་འཆད་དོ། །ཕྱི་ཅི་ལོག་བཞི་ནི་གཙང་བདེ་
རྟག་བདག་ཏུ་འཛིན་པ་བཞི་ལ་གཞན་ནས་བཤད་པ་ལྟར་རོ། །ཁོ་བོ་
ལྟར་ན་ནི་དེ་གཉིས་གང་བྱས་ཀྱང་མི་འགལ་ཞིང་། ཁྱད་པར་དུ་བཤད་
པ་དང་བོ་ཉིད་བདེན་པར་སེམས་སོ། །བདག་མེད་པ་ལ་བདག་ཏུ་འཛིན་
པ་ནི་ཕྱི་ཅི་ལོག་ཏུ་བཤད་པའི་ཕྱིར་བདག་འཛིན་ནམ་བདེན་འཛིན་ཡང་
31



ཕྱིན་ཅི་ལོག་ཏུ་འཇོག་དགོས་པས། ཕྱིན་ཅི་ལོག་ཞེས་པ་ཙམ་གྱིས་ཕྱིན་
ཅི་ལོག་བཞི་ག་ལ་ངེས་པར་བཤད་དགོས་པ་ནི་མ་ཡིན་ནོ། །ཁ་ཅིག་
ཏུ་འདས་པར་ཕྱིན་ཏོ་ཞེས་པ་བྱུང་ལ། ལ་ལར་འདས་པར་མཐར་ཕྱིན་
ཏོ་ཞེས་འབྱུང་བའི་སྔ་མ་ལྟར་བྱས་ན་བདེ་བར་སེམས་པས། དེ་ལྟར་
ན་སངས་རྒྱས་ཀྱི་སའི་མྱ་ངན་ལས་འདས་པར་ཕྱིན་པའམ། དེ་ཐོབ་པར་
འགྱུར་བའི་དོན་ནོ། །སྤྱིར་འཆི་བའི་དུས་བྱས་པ་འགའ་ཞིག་ལ་མྱ་ངན་
ལས་འདས་པ་ཞེས་ཟེར་ཡང་། འདིར་ཐར་བ་ལ་མྱང་འདས་སམ་མྱ་
ངན་ལས་འདས་པའི་ཐ་སྙད་མཛད་པ་ལྟར་ཡིན་གྱི་སྔ་མ་མིན་ལ། མྱ་
ངན་ཡང་སྡུག་ཀུན་གཉིས་ལ་བྱས་ནས། དེ་ལས་འདས་པ་ནི་དེ་སྤངས་
པའི་དོན་ནོ། །དེ་ལྟ་ནའང་མྱང་འདས་ཐོབ་ན་ནི། ཉོན་མོངས་སྤངས་
པས་ཁྱབ་ཀྱང་། སྡུག་ཀུན་གཉིས་སྤངས་པས་ཁྱབ་པར་མི་འདོད་དོ།།
བཞི་བ་ནི། དུས་གསུམ་དུ་རྣམ་པར་བཞུགས་པའི་སངས་རྒྱས་ཐམས་
ཅད་ཀྱང་ནས། སངས་རྒྱས་སོ་ཞེས་པ་ནི། འདས་མ་འོངས་ད་ལྟའི་
དུས་གསུམ་དུ་རང་དུས་དེར་སངས་རྒྱས་ནས་རྣམ་པར་བཞུགས་
པའིསངས་རྒྱས་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་
བསྒོམས་པ་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་
3༡ .



ཆུབ་ཏུ་རྫོགས་པར་སངས་རྒྱས་སོ་ཞེས་པ་སྟེ། ཀྱང་གི་སྒྲ་ནི་སངས་
རྒྱས་རེ་རེ་གཉིས་གཉིས་སུ་མ་ཟད་ཅེས་པའོ། །འོ་ན་འདས་པ་དང་མ་
བྱོན་པ་གཉིས་ལ་གཞུགས་ཅེས་གསུང་བ་ཇི་ལྟར་ཡིན་སྙམ་ན། སྐྱོན་
མེད་དེ། རང་དུས་ལ་དགོངས་པའི་ཕྱིར་རོ། །ཤེར་ཕྱིན་ནི་འདིར་
གཞུང་ཤེར་ཕྱིན་ལ་བྱེད་པ་མ་ཡིན་གྱི། ལམ་ཤེར་ཕྱིན་ཏུ་གྱུར་བའི་
སྟོང་ཉིད་རྟོགས་པའི་ཡེ་ཤེས་ལ་བྱེད་པ་ཡིན་ནོ། །ཚུལ་དེ་ནི་རྒྱལ་བའི་
ཡུམ་རྒྱས་འབྲིང་བསྡུས་པ་གསུམ་ནས་འབྱུང་བའི་དོན་མདོ་སྡུད་པ་ལས།
རྒྱལ་བ་འདས་དང་མ་བྱོན་ཕྱོགས་བཅུར་གང་བཞུགས་པ། །ཀུན་ལམ་
ཕ་རོལ་ཕྱིན་པ་འདི་ཡིན་གཞན་མ་ཡིན། །ཞེས་གསུངས་པ་ལྟར་ཡིན་
ནོ༑ ༑སངས་རྒྱས་ཐོབ་པ་ལ་སྟོང་ཉིད་རྟོགས་དགོས་པར་མ་ཟད། ཐེག་
པ་གསུམ་པོ་གང་གིའང་ཐར་བ་ཐོབ་པ་ལ་ནི་སྟོང་ཉིད་ངེས་པར་རྟོགས་
དགོས་ཏེ། སྟོང་ཉིད་རྟོགས་པའི་ལྟ་བ་ནི་ཞི་སྒོ་གཉིས་སུ་མེད་པར་བཤད་
པའི་དགོས་པ་དེ་ཡིན་ཞིང་། ཏིང་ངེ་འཛིན་རྒྱལ་བོའི་ལུང་ལྟར་དྲངས་
པ་ལྟར་དང་འཕགས་པ་ཀླུ་སྒྲུབ་ཀྱིས་ཀྱང་། ཉན་ཐོས་རྣམས་དང་རང་
སངས་རྒྱས། །སངས་རྒྱས་རྣམས་ཀྱིས་ངེས་བསྟེན་པའི། །ཐར་ལམ་
ཁྱོད་ནི་གཅིག་བུ་སྟེ། །གཞན་ཞེས་བགྱི་བ་མ་མཆིས་ངེས། །ཞེས་
33



གསུངས་པ་ལྟར་ཡིན་ལ། ཤེས་རབ་ཀྱི་ཕ་རོལ་ཏུ་ཕྱིན་པ་དངོས་ནི་ཐེག་
ཆེན་པའི་རྒྱུད་ཀྱི་སྟོང་ཉིད་རྟོགས་པའི་ཡེ་ཤེས་དང་དོན་གཅིག་ཏུ་འདོད་
པ་དང་དེའི་རྒྱུད་ཉིད་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དང་
དོན་གཅིག་ཏུ་འདོད་པའི་ཚུལ་སོགས་མང་དུ་ཡོད་ཀྱང་། སྟོང་ཉིད་
རྟོགས་དགོས་པ་ལ་ནི་འདྲའོ། །རྡོར་གཅོད་ལས། དུས་གསུམ་གྱི་རྒྱུན་
དུ་ཞུགས་པ་ནས་སངས་རྒྱས་ཀྱི་བར་ཐམས་ཅད་ཤེར་ཕྱིན་ལ་བརྟེན་ནས་
ཐོབ་པར་གསུངས་པ་ནི་སྟོང་ཉིད་རྟོགས་པའི་ཡེ་ཤེས་ལ་དགོངས་པ་ཡིན་
ནོ༑ ༑སྟོང་ཉིད་རྟོགས་པའི་ཡེ་ཤེས་དེ་ཐེག་དམན་པའི་རྒྱུད་ལ་ཡོད་
ཀྱང་། ཤེར་ཕྱིན་ཏུ་མི་འགྱུར་བ་ནི་ཐེག་ཆེན་སེམས་བསྐྱེད་དང་རྫོགས་
བྱང་དུ་བསྔོ་བའི་བསྔོ་བས་མ་ཟིན་པའི་དབང་ཡིན་ལ། ཡེ་ཤེས་དེ་ཉིད་
སེམས་བསྐྱེད་དང་བསྔོ་བ་དེ་གཉིས་ཀྱིས་ཟིན་ན་ཤེར་ཕྱིན་དུ་འགྱུར་བར་
བཞེད་པ་ལྟར་བྱའོ། །སྦྱིན་སོགས་ཕར་ཕྱིན་དང་བོ་ལྔ་སྟོང་ཉིད་རྟོགས་
པའི་ཤེར་ཕྱིན་གྱིས་མ་ཟིན་ན་ལོང་བ་དང་འདྲ་ཞིང་། དེས་ཟིན་ན་ལོང་
འཁྲིད་དམ་མིག་ལྡན་དང་འདྲ་བར་གསུངས་ཏེ། སྡུད་པ་ལས། དམུས་
ལོང་དམིགས་བུ་མེད་པ་བྱེ་བ་ཁྲག་ཁྲིག་རྣམས། །ལམ་ཡང་མི་ཤེས་
གྲོང་ཁྱེར་འཇུག་པར་ག་ལ་འགྱུར། །ཤེས་རབ་མེད་ན་མིག་མེད་ཕ་
34



རོལ་ཕྱིན་ལྔ་འདི། །དམིགས་བུ་མེད་པ་བྱང་ཆུབ་རེག་པར་ནུས་མ་
རྙེད་གྱུར་ཅིང་འདི་ཡི་མིང་འཐོབ་པོ། །ཞེས་དང་། རྡོར་གཅོད་ལས།
འདི་ལྟ་སྟེ་དཔེར་ན་མིག་དང་ལྡན་པའི་མི་ཞིག་མུན་པར་ཞུགས་ནས་
ཅི་ཡང་མི་མཐོང་བ་དེ་བཞིན་དུ་གང་དངོས་པོར་ལྷུང་བའི་སྦྱིན་པ་ཡོངས་
སུ་གཏོང་བའི་བྱང་ཆུབ་སེམས་དཔར་བལྟ་བར་བྱའོ། །རབ་འབྱོར་
འདི་ལྟ་སྟེ། དཔེར་ན། ནམ་ལངས་ནས་ཉི་མ་ཤར་ནས་མིག་དང་ལྡན་
པའི་མིས་གཟུགས་རྣམ་པ་སྣ་ཚོགས་དག་མཐོང་བ་དེ་བཞིན་དུ། གང་
དངོས་པོར་མ་ལྷུང་བའི་སྦྱིན་པ་ཡོངས་སུ་གཏོང་བའི་བྱང་ཆུབ་སེམས་
དཔར་བལྟ་བར་བྱའོ། །ཞེས་དང་། ཟླ་བས་ཀྱང་། ཇི་ལྟར་ལོང་བའི་
ཚོགས་ཀུན་བདེ་བླག་ཏུ། །མིག་ལྡན་སྐྱེས་བུ་གཅིག་གིས་འདོད་པ་ཡིན།།
ཡུལ་དུ་འཁྲིད་པ་དེ་བཞིན་འདིར་ཡང་བློས། །མིག་ཉམས་ཡོན་ཏན་
བླངས་ཏེ་རྒྱལ་ཉིད་འགྲོ། །ཞེས་གསུངས་པ་ལྟར་རོ། །དངོས་པོར་
ལྷུང་བ་ནི་བདེན་འཛིན་གྱིས་བཅིངས་ནས་སྟོང་ཉིད་མ་རྟོགས་པ་ཡིན་
ལ༑ དངོས་པོར་མ་ལྷུང་བ་ནི་བདེན་མེད་རྟོགས་པ་སྟེ། སྦྱིན་པས་
ཚུལ་ཁྲིམས་སོགས་ལྷག་མ་བཞི་ཡང་མཚོན་ནོ། །གཉིས་པ་སྔགས་ཚིག་
.
35



གིས་བསྡུས་ཏེ་བསྟན་པ་ལ་གཉིས། ཆེ་བ་བསྟན་པ་དང་། སྔགས་ཚིག་
དངོས་བཤད་པའོ། །དང་བོ་དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་
པའི་སྔགས། ཞེས་པ་ནས། མི་བརྫུན་པས་ན་བདེན་པར་ཤེས་པར་
བྱ་སྟེ་ཞེས་པ་སྟེ། ཤེར་ཕྱིན་ནི་དུས་གསུམ་གྱི་རྒྱལ་བ་ཐམས་ཅད་ཀྱིས་
ཀྱང་བསླབ་པར་བྱ་བའི་གཞི་ཡིན་པ་དེ་ལྟ་བས་ན། ལམ་དེ་ནི་ཤེས་རབ་
ཀྱི་ཕ་རོལ་ཏུ་ཕྱིན་པའི་སྔགས་ཡིན་ཏེ། འཁོར་བའི་རྒྱ་མཚོའི་ཕ་རོལ་
ཏུ་ཕྱིན་པར་བྱེད་པའི་ཕྱིར་རོ། །རིག་པ་ཆེན་པོའི་སྔགས་ཡིན་ཏེ། མ་
རིག་པ་སོགས་ཉོན་མོངས་པ་ཐམས་ཅད་འཇོམས་པར་བྱེད་པའི་ཕྱིར།
བླ་ན་མེད་པའི་སྔགས་ཡིན་ཏེ། འདི་ལས་ལྷག་པའི་ཐར་བར་བགྲོད་
པའི་ལམ་མེད་པའི་ཕྱིར། མི་མཉམ་པ་དང་མཉམ་པའི་སྔགས་ཡིན་
ཏེ༑ མཉམ་པ་མེད་པའི་སངས་རྒྱས་དང་མཉམ་པའི་ཕྱིར། སྡུག་བསྔལ་
ཐམས་ཅད་རབ་ཏུ་ཞི་བར་བྱེད་པའི་སྔགས་ཡིན་ཏེ། སྡུག་བསྔལ་རྒྱུ་
དང་བཅས་པ་ཐམས་ཅད་ཞི་བར་བྱེད་ནུས་པའི་ཕྱིར། །བདེན་པའི་ཤེས་
པར་བྱ་བའི་སྔགས་ཡིན་ཏེ། ཤེར་ཕྱིན་དེས་ཆོས་ཉིད་གཟིགས་པ་ལྟར་
བདེན་ཅིང་མི་སླུ་བའི་མི་བརྫུན་པས་ན་སྟེ་དེའི་ཕྱིར་རོ། །དེ་ཡང་སྡུད་
པ་ལས། རྒྱལ་བའི་ཤེས་རབ་ཕ་རོལ་ཕྱིན་འདི་རིག་སྔགས་ཆེ། །ཞེས་
36



པ་ནས། རིག་སྔགས་འདི་ལ་བསླབས་པས་མཁས་པ་བྱང་ཆུབ་རེག།
ཅེས་གསུངས་པ་ལྟར་ཏེ། དེ་ནི་ཡུམ་རྒྱས་འབྲིང་བསྡུས་པ་གསུམ་ལས་
འབྱུང་བའི་དོན་བསྡུས་པའོ། །ངེས་དོན་གྱི་གསང་སྔགས་དང་རིག་
སྔགས་ནི་ཐབས་ཤེས་ཁྱད་པར་ཅན་ཞིག་ལ་བྱེད་པས། ཤེར་ཕྱིན་ལའང་
དོན་དུ་སྔགས་སུ་མི་འགལ་མོད། མདོ་སྔགས་གཉིས་སུ་ཕྱེ་བའི་སྔགས་
ནི་མ་ཡིན་ནོ། །འདིའི་སྔགས་ཚིག་ཀྱང་མདོ་ཕྱོགས་ཀྱི་སྔགས་ཚིག་
ཡིན་གྱི། རྒྱུད་བཞིར་གཏོགས་པའི་སྔགས་མ་ཡིན་པས་ཕྱེད་པར་བྱའོ།།
གཉིས་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། སྨྲས་པ། ཏཏ་
ཡ་ཐཱ་ཨོཾ་ག་ཏེ་ག་ཏེ་ནས་སྭཱ་ཧཱའི་བར་ཏེ། འདི་ལ་མཁས་པ་ཕལ་ཆེར་
ལྟར་ན། ཏཏ་ཡ་ཐཱ་ནི། འདི་ལྟ་སྟེའམ། དེ་གང་། ཨོ་ནི་བཀྲ་ཤིས་
པ་དང་བདེ་བ་སྟེར་བ་སོགས་དོན་བདུན་ལ་འཇུག་ཅེས་བྱ་ལ། ག་ཏེ་
ག་ཏེ་ནི་སོང་ཤིག་སོང་ཤིག་ཅེས་པ་སྟེ། གང་དུ་སོང་ཞེས་ན། སྔ་
མ་ཚོགས་ལམ་དང་། ཕྱི་མ་སྦྱོར་ལམ་དུ་སོང་ཤིག པཱ་སཾ་ག་ཏེའི་པཱ་
ར་ནི་ཕ་རོལ་ཏེ། དེའི་ཕ་རོལ་མཐོང་ལམ་དུ་སོང་ཤིག པཱ་ར་སངྒ་
ཏེ་ནི། དེའི་ཕ་རོལ་སྒོམ་ལམ་དུ་ཡང་དག་པར་སོང་ཤིག་ཅེས་པ་སྟེ།
སཾ་ནི་འདིར་ཡང་དག་པའི་དོན་དུ་བསྒྱུར་བའོ། །བོ་དྷི་སྭཱ་ཧཱ་ནི་བྱང་



ཆུབ་ཏུ་གཞི་ཚུགས་ཞེས་པ་ཡིན་ལ། དོན་ནི་བྱང་ཆུབ་ཆེན་པོ་སངས་
རྒྱས་ཀྱི་སར་སོང་ཤིག་ཅེས་པའོ། །ཞེས་པའི་དོན་ཡིན་ལ། བོད་སྔ་
མ་ཁ་ཅིག ག་ཏེ་གཉིས་ནི་ཉན་ཐོས་ཀྱི་བྱང་ཆུབ་ཏུ་སོང་། པཱ་ར་ག་
ཏེ་ནི་རང་རྒྱལ་གྱི་བྱང་ཆུབ་ཏུ་སོང་། པཱ་ར་སཾ་ག་ཏེ་ནི་སངས་རྒྱས་ཀྱི་
བྱང་ཆུབ་ཏུ་སོང་ཞེས་འདོད། པོ་ཏོ་བ་དང་དྭགས་པོ་བས་ནི། ག་ཏེ་
གཉིས་ཀྱིས་རྣམ་པར་ཐར་བའི་སྒོ་སྟོང་བ་ཉིད་བསྟན་པར་བཞེད། བཤེས་
གཉེན་སྟོན་པས་ནི། སྔར་བཤད་པ་ལྟར་བཞེད་པས་ཕྱི་མའི་བཤད་པ་
བདེ་ཞེས་མཁས་པ་ཁ་ཅིག་གསུངས་ཤིང་། རང་ལུགས་ཀྱང་དེ་ལྟར་
རོ༑ ༑གསུམ་མདོར་བསྡུས་ཏེ་བསླབ་པར་གདམས་པ་ནི། ཤཱ་རིའི་
བུ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་ཤེས་རབ་ཀྱི་ཕ་
རོལ་ཏུ་ཕྱིན་པ་ཟབ་མོ་ལ་བསླབ་པར་བྱའོ་ཞེས་པ་སྟེ། ཤཱ་རིའི་བུ་ཞེས་
བོས་ནས། བྱང་ཆུབ་སེམས་དཔའ་སེམས་དཔའ་ཆེན་པོས་གང་དུ་བཤད་
པ་དེ་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་
གལ་ཆེ་བར་གདམས་པའོ། །གསུམ་པ་རྗེས་སུ་ཡི་རང་མཛད་པ་ནི།
དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ་ཞེས་པ་མན་
ཆད་ཀྱིས་སྟོན་ཅིང་། དེ་ཡང་སྤྱན་རས་གཟིགས་ཀྱིས་དེ་ལྟར་བསྟན་
38



ཟིན་པ་དེ་ནས་བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཏིང་ངེ་
འཛིན་དེ་ལས་བཞེངས་པའི་ཚུལ་བསྟན་ཏེ། བྱང་ཆུབ་སེམས་དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་བཀའ་
སྩལ་ལ། ཁྱོད་ཀྱིས་དེ་ལྟར་བསྟན་པ་དེ་ལེགས་པར་བསྟན་པས་ལེགས་
སོ་ཞེས་བྱ་བ་བྱིན་ཏེ། ལེགས་སོ་ལེགས་སོ་གཉིས་གསུངས་པ་ནི་ཤིན་
ཏུ་ལེགས་པར་བསྟན་པ་ལ་ཐུགས་དགྱེས་ཤིང་། གཞན་ཡིད་ཆེས་སུ་
གཞུག་པའི་དོན་དུ་ལྷག་པར་བསྟན་པའོ། །རིགས་ཀྱི་བུ་དེ་དེ་བཞིན་
ནོ༑ ༑དེ་དེ་བཞིན་དེ་ཞེས་གཉིས་གསུངས་པ་ནི། དོན་ཇི་ལྟ་བ་བཞིན་
དུ་ཆོས་དང་མཐུན་པར་བསྟན་པ་ལ་བདེན་ཁ་སྟེར་བ་སྟེ། དེ་ཡང་འཁོར་
རྣམས་ཡིད་ཆེས་པའི་དོན་དུའོ། །ཇི་ལྟར་ཁྱོད་ཀྱིས་བསྟན་པ་དེ་བཞིན་
དུ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་ལ་བྱང་ཆུབ་སེམས་དཔའ་
རྣམས་ཀྱིས་ཀྱང་སྤྱད་པར་བྱ་སྟེ། དེ་ལྟར་བསྟན་པ་འདི་ལ་ངས་རྗེས་
སུ་ཡི་རང་བ་མཛད་པ་ཙམ་དུ་མ་ཟད། ཕྱོགས་བཅུའི་དེ་བཞིན་གཤེགས་
པ་རྣམས་ཀྱང་ཐུགས་དགྱེས་པས་རྗེས་སུ་ཡི་རང་ངོ༌། །བཅོམ་ལྡན་འདས་
ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་ཤཱ་རིའི་བུ་དང་། བྱང་
ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་དང་།



གཞན་དེར་འདུས་པའི་ཐམས་ཅད་དང་ལྡན་པའི་འཁོར་བྱང་སེམས་ཉན་
ཐོས་དེ་དག་དང་། ལྷ་དང་མི་དང་ལྷ་མ་ཡིན་དང་དྲི་ཟ་བཅས་པའི་འཇིག་
རྟེན་ཡི་རང་ཞིང་དགའ་སྟེ། བཅོམ་ལྡན་འདས་ཀྱིས་ཇི་སྐད་གསུངས་
པ་མངོན་པར་བསྟོད་དོ་ཞེས་པ་སྟེ། ཡིད་ཆེས་པའི་མཇུག་སྡུད་དང་
བསྔགས་པའོ། །ཁ་ཅིག་ཏུ་ཤཱ་ར་དྭ་ཏིའི་བུ་ཞེས་འབྱུང་བ་ལྟར་ན། སྟོན་
ལྡན་མའི་བུ་སྟེ་ཤཱ་ར་དྭ་ནི་སྟོན་པ་དང་། བ་ཏི་ལྡན་པའི་དོན་དུ་བཤད་
པས་དེ་ལྟར་རོ། །འོ་ན་འདིའི་གཞུང་དངོས་ནི་སྤྱན་རས་གཟིགས་ཀྱིས་
བཤད་པས་དེ་སངས་རྒྱས་ཀྱི་བཀའ་ཇི་ལྟར་འགྱུར་ཞེ་ན། སྤྱིར་སངས་
རྒྱས་ཀྱི་བཀའ་ལ་ཞལ་ནས་གསུངས་པའི་བཀའ། བྱིན་གྱིས་རླབས་པ་
དང་། རྗེས་སུ་གནང་བའི་བཀའ་གསུམ་ཡོད་པ་ལྟར། གཞུང་འདི་
ལའང་དེ་གསུམ་ག་ཚང་སྟེ། ཐོག་མའི་གླེང་གཞི་དང་མཇུག་གི་བཅོམ་
ལྡན་འདས་ཀྱིས་དེ་སྐད་ཅེས་བཀའ་སྩལ་ནས་སོགས་རྗེས་སུ་གནང་བའི་
བཀའ། ཤཱ་རིའི་བུས་དྲིས་པ་དང་སྤྱན་རས་གཟིགས་ཀྱིས་ལན་མཛད་
པ་རྣམས་བྱིན་གྱིས་རླབས་པའི་བཀའ། སངས་རྒྱས་ཉིད་ཀྱིས་ལེགས་
སོ་དང་ཡི་རང་མཛད་པ་ནི་ཞལ་ནས་གསུངས་པའི་བཀའ་ཡིན་ནོ། །
སངས་རྒྱས་ཀྱི་བཀའ་ཡིན་ན་ཞལ་ནས་གསུངས་དགོས་པའི་ངེས་པ་མེད་



དེ༑ གདུགས་དཀར་ནི་སངས་རྒྱས་ཀྱི་གཙུག་ཏོར་ནས་བྱུང་ཞིང་། དེར་
མ་ཟད། སངས་རྒྱས་ཀྱི་མཛོད་སྤུ་མགྲིན་པ་སྤྱན་སྙན་ཤངས་ལ་སོགས་
པའི་སྐུའི་ཆ་ཤས་ཐམས་ཅད་དང་ལྗོན་པ་ལས་ཀྱང་ཆོས་སྟོན་ནུས་པའི་
ཕྱིར་ཏེ། རྗེའི་བསྟོད་སྤྲིན་རྒྱ་མཚོ་ལས། སྤྱི་གཙུག་མཛོད་སྤུ་མགྲིན་
པ་ལ་སོགས་ཁྱོད་སྐུའི་ཆ་ཤས་ཀུན་ནས་འབྱུང་བར་རབ་བསྟོད་ཀྱང་།།
ཞེས་གསུངས་པ་ལུང་ཡིན་པའི་ཕྱིར་རོ། །གསུམ་པ་མཇུག་གི་དོན་
ནི༑ བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་བོ་
རྫོགས་སོ། །ཞེས་པ་སྟེ། སྤྱིར་བཅོམ་ལྡན་འདས་ནི་སངས་རྒྱས་ལ་
བྱེད་པ་ཡིན་ཡང་། འདིར་ཤེར་ཕྱིན་ལ་དེའི་སྒྲས་བརྗོད་པ་ཡིན་ལ། མ་
ཞེས་པས་ནི་སྟོང་ཕྱོགས་སྐྱེ་མེད་མཚོན་ཞིང་། ཡུམ་ཞེས་པའི་དོན་
ཀྱང་ཡིན་སྟེ། དེ་ཡང་རྒྱལ་བའི་ཡུམ་ཞེས་འབྱུང་བ་རྣམས་ནི། རྒྱལ་
བ་རྣམས་ཤེར་ཕྱིན་ཉམས་སུ་བླངས་པ་ལ་བརྟེན་ནས་འཁྲུངས་པས་དེ་
ལྟར་དུ་བརྗོད་ཀྱི། བུད་མེད་ལ་ཡུམ་དུ་བྱས་པ་ལྟ་བུ་ནི་མ་ཡིན་ནོ། །ཤེར་
ཕྱིན་གྱི་དོན་གོང་དུ་ཅུང་ཟད་བཤད་ཟིན་ཅིང་། སྙིང་བོ་ཞེས་པ་ནི་ཤེར་
ཕྱིན་གྱི་མདོ་རྒྱས་འབྲིང་བསྡུས་གསུམ་ལ་སོགས་པ་མང་དུ་བཞུགས་
པ་རྣམས་ཀྱི་དོན་གྱི་སྙིང་བོ་བསྡུས་ཏེ་སྟོན་པ་ལ་བྱ་དགོས་པར་མངོན་
41



ནོ༑ ༑འདིར་བཀའ་གདམས་པ་འགའ་ཞིག་གིས་ཡུམ་ཆེན་མོའི་སྐུ་
བསྒོམ་པ་དང་། སྔགས་བཟླ་བར་བཤད་པ་ནི་དཔྱད་གཞིར་སྣང་ལ།
ཁ་ཅིག་དབང་བསྐུར་བྱེད་པ་ནི་རང་བཟོར་བཤད་དོ། །ཟློག་པའི་ཆེད་
ཡིན་ན། མཐར་བདེན་སྟོབས་བརྗོད་ནས་བྱེད་པ་དར་ཞིང་། ཐལ་
མོ་བརྡབས་པ་ནི་དེའི་ཡན་ལག་ཙམ་ཡིན་ནོ། །འདི་དག་ལ་དཔྱད་པ་
ནི་གོང་དུ་བརྗོད་ཟིན་ཏོ། །གསུམ་པ་ཟབ་དོན་རིགས་པས་གཏན་ལ་
འབེབས་ཚུལ་མདོར་བསྡུས་ཤིག་བཤད་པ་ལ། འདིར་ཐལ་འགྱུར་བའི་
ལུགས་གཞིར་བཞག་ནས་འཆད་པ་ཡིན་ཞིང་། འདི་ལ་རིགས་པའི་རྣམ་
གྲངས་མང་ཡང་ཆོས་ཐམས་ཅད་རྟོག་པས་བཏགས་ཙམ་དུ་འཇོག་
ལུགས་ཤེས་ན་རང་བཞིན་གྱིས་འགྲུབ་པའི་ཚུལ་ཤེས་སླ་བས། རྟོག་
པས་འཇོག་ཚུལ་ཡང་དཔེར་ན། ཐག་པ་ཁ་དོག་ཁྲ་བོ་དང་འཁྱིལ་ལུགས་
དབྱིབས་སྦྲུལ་དང་འདྲ་ཞིང་ཡུལ་མི་གསལ་བ་གནས་པའི་ཚེ་འདི་སྦྲུལ་
ལོ་སྙམ་པའི་རྣམ་རྟོག་སྐྱེའོ། །དེའི་ཚེ་ཐག་པའི་ཁ་དོག་དང་དབྱིབས་
དང་ཆ་ཤས་དང་ཚོགས་པ་དང་རྒྱུན་གང་ཡང་དོན་ལ་སྦྲུལ་གྱི་མཚན་
གཞིར་བཟུང་རྒྱུ་ཅུང་ཟད་ཀྱང་མེད་པས། ཐག་པ་དེ་ཉིད་སྦྲུལ་དུ་སྣང་
བ་ནི་རྟོག་པས་བཏགས་པ་ཁོ་ནར་གསལ་ལོ། །དཔེ་དེ་བཞིན་དུ་ཕུང་
42



བོ་འདི་ལ་བརྟེན་ནས་ངའོ་སྙམ་པའི་བློ་སྐྱེས་པའི་ཚེ། རང་གི་ཕུང་བོའི་
ཁ་དོག་དང་དབྱིབས་དང་སྐད་ཅིག་རེ་རེ་དང་ཡན་ལག་དང་དེ་དག་གི་
ཆ་ཤས་དང་སྔ་ཕྱིའི་ཚོགས་པ་དང་རྒྱུན་སོགས་གང་ཡང་ངའི་མཚན་
གཞིར་འཇོག་ཏུ་མི་རུང་སྟེ། དེ་ལ་རིགས་པས་གནོད་པའི་ཕྱིར་རོ།།
དེར་མ་ཟད་གཟུགས་སོགས་ཀྱི་ཕུང་བོ་ལས་ངོ་བོ་ཐ་དད་པའི་ཆོས་གཞན་
ཡང་ང་དེའི་མཚན་གཞིར་མི་རུང་ལ། འོན་ཀྱང་མ་བརྟགས་མ་དཔྱད་
པར་ང་ཞེས་པའི་ཐ་སྙད་འཇུག་པའི་གཞི་དེ་གང་ཞིག་ཡིན་སྙམ་དུ་རིགས་
པས་རྣམ་པར་དཔྱད་པ་ན་ཅུང་ཟད་ཀྱང་མི་རྙེད་པས། དེའི་ཚེ་འདི་ནི་
རྟོག་པས་བཞག་པ་ཙམ་དུ་ཟད་དོ། །དེ་བཞིན་དུ་གཟུགས་ཕུང་ངམ་
མགོ་ལ་སོགས་པའི་ཡན་ལག་ལྔ་ཚོགས་པའི་སྟེང་ནས་བཞག་པ་ཡིན་
གྱི༑ ཡན་ལག་ལྔ་རེ་རེ་ནས་གཟུགས་ཕུང་དེ་མ་ཡིན་ཞིང་ཡན་ལག་
ལྔ་ལས་ངོ་བོ་ཐ་དད་པའི་གཟུགས་ཕུང་སྤྱི་ཙམ་པ་དེ་མེད་དོ། །དེ་བཞིན་
དུ་ཚོར་ཕུང་སོགས་བཞི་ལའང་སྦྱོར་ཞིང་ཚོར་ཕུང་ལ་བཤད་པ་དེ་བཞིན་
དུ་བུམ་པ་ཀ་བ་རི་ར་བ་ཁང་ཁྱིམ་ཡོ་བྱད་སོགས་ཐམས་ཅད་ལ་སྦྱར་བར་
བྱ་སྟེ། ཀ་བུམ་ལྟ་བུའི་ཆ་ཤས་ཚོགས་པ་སོགས་གང་ཡང་ཀ་བུམ་སོགས་
ཀྱི་མཚན་གཞིར་མི་རུང་ལ། དེ་ལས་དོན་གཞན་པ་ཞིག་ཀྱང་དེ་དག་
43



གི་མཚན་གཞིར་མི་རུང་བར་ཀུན་ནས་མཚུངས་པའི་ཕྱིར་རོ། །འོན་
ཀྱང་ཐག་པ་ལ་སྦྲུལ་དུ་འདོགས་པའི་རྟོག་པ་ལོག་ཤེས་ཡིན་ལ། གང་
ཟག་དང་ཕུང་བོ་དང་ཀ་བུམ་སོགས་སུ་འདོགས་པའི་རྟོག་པ་ནི་མ་
བརྟགས་མ་དཔྱད་པའི་ལྟ་བའི་རྟོག་པ་དོན་མཐུན་ཡིན་ཏེ། དེའི་ཁྱད་
པར་ཅུང་ཟད་ཅིག་དཔྱད་པའི་ལྟ་བའི་རྟོག་པ་དོན་མཐུན་ཡིན་ཏེ། དེའི་
ཁྱད་པར་ཅུང་ཟད་ཅིག་འོག་ཏུ་འཆད་པར་འགྱུར་རོ། །རིགས་པ་དེས་
ཆོས་ཐམས་ཅད་རྟོག་པས་བཏགས་ཙམ་དུ་གྲུབ་པས། རྟོག་པས་བཏགས་
ཙམ་མིན་པར་རང་དབང་གིས་གྲུབ་པར་འཛིན་པ་ནི་བདེན་འཛིན་དང་།
དེས་བཟུང་བ་ལྟར་ཅུང་ཙམ་ན་རང་བཞིན་གྱིས་གྲུབ་པ་དང་བདེན་པར་
གྲུབ་པ་སོགས་སུ་འགྱུར་རོ། །དགག་བྱ་དེ་དགག་པའི་རིགས་པ་ནི་མགོན་
པོ་ཀླུ་སྒྲུབ་ཀྱིས་རྩ་བ་ཤེས་རབ་ལས་རྒྱས་པར་གསུངས་ཤིང་། རིན་
ཆེན་འཕྲེང་བ་ལས། སྐྱེས་བུ་ས་མིན་ཆུ་མ་ཡིན། །མེ་མིན་རླུང་མིན་
ནམ་མཁའ་མིན། །རྣམ་ཤེས་མ་ཡིན་ཀུན་མིན་ན། །དེ་ལས་གཞན་
པའི་སྐྱེས་བུ་གང་། །སྐྱེས་བུ་ཁམས་དྲུག་འདུས་པའི་ཕྱིར། །ཡང་དག་
མ་ཡིན་ཇི་ལྟ་བར། །དེ་བཞིན་ཁམས་ནི་རེ་རེ་ཡང་། །འདུས་ཕྱིར་
ཡང་དག་ཉིད་དུ་མིན། །ཞེས་ཕུང་བོའི་སྟེང་དུ་ང་རྟོག་པས་བཏགས་
44



པ་ཙམ་མ་གཏོགས། ང་རང་ངོས་ནས་མ་གྲུབ་པར་བསྟན་ཏོ། །དེ་
ཡང་སྐྱེས་བུ་ནི་ངའམ་གང་ཟག་གོ །ས་མིན་ནས་རྣམ་ཤེས་མིན་ཞེས་
པའི་བར་གྱིས་གང་ཟག་གི་ས་ལ་སོགས་པའི་ཁམས་དྲུག་གི་ཆ་སོ་སོ་ནས་
གང་ཟག་ཏུ་འཇོག་པ་བཀག་ཅིང་། ཀུན་མིན་ཞེས་པས་ཁམས་དྲུག་གི་
ཚོགས་པ་གང་ཟག་ཏུ་འཇོག་པ་བཀག་ལ། དེ་ལས་གཞན་པས་སྐྱེས་བུ་
གང་། །ཞེས་པས་ཕུང་ཁམས་ལས་ངོ་བོ་ཐ་དད་པའི་གང་ཟག་འཇོག་
པ་བཀག་གོ །སྐྱེས་བུ་ཁམས་དྲུག་འདུས་པའི་ཕྱིར། །ཞེས་པས། ང་
དེ་ཁམས་དྲུག་འདུས་པའི་སྟེང་ནས་བཞག་པར་བསྟན་ཅིང་། རྒྱུ་མཚན་
དེ་ཉིད་ཀྱིས་སྐྱེས་བུའམ་ང་རང་བཞིན་གྱིས་མ་གྲུབ་པ་ནི། ཡང་དག་
མིན་ཞེས་པས་བསྟན་ཏོ། །དཔེ་དེ་བཞིན་དུ་ཁམས་རེ་རེ་ཡང་རང་རང་
གི་ཆ་ཤས་ཚོགས་པ་ལ་བརྟེན་ནས་བཞག་པས་ཡང་དག་པར་རམ་བདེན་
པར་གྲུབ་པ་མེད་ཅེས་སྟོན་པ་ནི། ཇི་ལྟ་བར། དེ་བཞིན་ཁམས་ནི་
རེ་རེ་ཡང་། །འདུས་ཕྱིར་ཡང་དག་ཉིད་དུ་མིན། །ཞེས་གསུངས་སོ།།
རྩ་ཤེས་ལས། གལ་ཏེ་ཕུང་བོ་བདག་ཡིན་ན། །སྐྱེ་དང་འཇིག་པ་ཅན་
དུ་འགྱུར། །གལ་ཏེ་ཕུང་བོ་རྣམས་ལས་གཞན། །ཕུང་བོའི་མཚན་
ཉིད་མེད་པར་འགྱུར། །ཞེས་ང་ཕུང་གཅིག་དང་ངོ་བོ་ཐ་དད་པའི་ཕྱོགས་
་་
45



གཉིས་ཀ་ཡིན་པ་བཀག་ཅིང་། སྤྱོད་འཇུག་ལས་ཀྱང་དེ་ལྟར་གསུངས་
སོ༑ ༑ཀ་བུམ་སོགས་ཆོས་གཞན་ལའང་དེ་བཞིན་དུ་སྦྱོར་དགོས་པ་
ཡིན་ཏེ། ཏིང་ངེ་འཛིན་རྒྱལ་བོ་ལས། ཇི་ལྟར་ཁྱོད་ཀྱིས་བདག་གི་
འདུ་ཤེས་ནི། །ཤེས་པ་དེ་བཞིན་ཀུན་ལ་བློས་སྦྱང་བ། །ཞེས་དང་།
སྡུད་པ་ལས། བདག་ཅི་འདྲ་བ་དེ་འདྲར་སེམས་ཅན་ཐམས་ཅད་ཤེས།།
སེམས་ཅན་ཐམས་ཅད་ཅི་འདྲ་བ་དེ་འདྲར་ཆོས་ཀུན་ཤེས། །སྐྱེ་བ་མེད་
དང་སྐྱེ་བ་གཉིས་ཀར་མི་རྟོག་པ། །འདི་ནི་ཤེས་རབ་ཕ་རོལ་ཕྱིན་མཆོག་
སྤྱོད་པ་ཡིན། །ཞེས་གསུངས་པ་ལྟར་རོ། །དེ་ཡང་བུམ་པ་ལྟ་བུ་སྦྱོར་
ཚུལ་གསལ་བར་བཤད་ན། བུམ་པ་ཞེས་འཇོག་པ་ནི་ཐ་སྙད་དམ་རྟོག་
པའི་དབང་གིས་བཞག་པ་ཡིན་ཏེ། བུམ་པ་ཡོད་པར་ནི་འདོད་དགོས།
དེ་ཡང་བུམ་པའོ་ཞེས་བརྗོད་པ་ན་མིང་དེ་ཙམ་གྱི་རྗེས་སུ་འབྲང་ནས་
ལྟོ་ལྡིར་བ་ལ་བུམ་པའོ་སྙམ་དུ་འཛིན་པའི་བློ་འབྱུང་བ་ལྟར་བུམ་པ་
མཐོང་དང་བླང་དོར་གྱི་བྱ་བ་ལ་ཞུགས་པས་ཀུན་རྫོབ་མི་བསླུ་བ་དང་
བྱ་བྱེད་ཀྱི་རྣམ་བཞག་འཐད་པ་ཡིན་གྱི། དེས་མ་ཆོག་པར་བུམ་པ་དེ་
རང་གི་མཆུ་དང་ལྟོ་བ་དང་ཞབས་དང་མགྲིན་པ་སོགས་གང་ཡིན་སྙམ་
དུ་བརྟགས་པ་ན་བུམ་པ་རྙེད་རྒྱུ་མེད་པས། བླང་དོར་གྱི་རྣམ་བཞག་
. 46



བྱེད་མི་ནུས་སོ། །དེ་བཞིན་དུ་སྐྱེས་བུ་གང་དང་འཕྲད་ཅིང་མཐོང་བར་
འདོད་པའི་ཚེ་སྐྱེས་བུ་དེ་འདིའོ་ཞེས་བསྟན་པ་ན་མིང་དེ་ཙམ་གྱིས་རྗེས་
སུ་འབྲང་ནས་བལྟས་པས་སྐྱེས་བུ་དེའི་གཟུགས་ཀྱི་ཆ་མཐོང་བའི་ཚེ་
སྐྱེས་བུ་དེ་མཐོང་བར་འཇོག་ནུས་ཀྱི། དེ་ཙམ་གྱིས་མ་ཚིམ་པར་ད་
དུང་སྐྱེས་བུ་དེ་ཁོ་རང་གི་མགོ་ལ་སོགས་པའི་ཡན་ལག་དང་དེའི་ཆ་ཤས་
དང་དེ་ལས་ངོ་བོ་ཐ་དད་པའི་དོན་གང་ཡིན་ཞེས་དཔྱད་པ་ན་སྐྱེས་བུ་ཞེས་
བྱ་བ་ཅི་ཡང་མི་རྙེད་པས། དེའི་ཕྱིར་ཆོས་ཐམས་ཅད་ཀྱང་མིང་བརྡས་
བཞག་ཙམ་དང་རྟོག་པས་བཏགས་ཙམ་དུ་གྲུབ་པོ། །དེ་ལྟར་ཡང་ཡུམ་
གྱི་མདོ་ལས། འདི་ལྟ་སྟེ་གཟུགས་ཞེས་བྱ་བ་འདི་ནི་མིང་ཙམ་མོ། །ཞེས་
སོགས་དང་། སྡུད་པ་ལས། ཆོས་དེ་རྣམས་ནི་མིང་ཙམ་དུ་ནི་ཡོངས་
སུ་བསྒྲགས། །ཞེས་དང་། རིན་ཆེན་འཕྲེང་བ་ལས་ཀྱང་། གཟུགས་
ཀྱི་དངོས་པོ་མིང་ཙམ་ཕྱིར། །ནམ་མཁའ་ཡང་ནི་མིང་ཙམ་མོ། །ཞེས་
སོགས་གསུངས་སོ། །མིང་ཙམ་ཞེས་པས་ཐ་སྙད་ཀྱི་དོན་ཡོད་པ་མི་
འགོག་གི །དོན་དམ་པར་ཡོད་པ་འགོག་པ་ཡིན་ནོ། །ཐ་སྙད་ཀྱི་དོན་
ལ་ཐ་སྙད་ཀྱི་དཔྱད་པ་མི་འཇུག་པ་མིན་ཀྱང་། དོན་དམ་གྱི་དཔྱད་པ་
མི་འཇུག་སྟེ། དོན་དམ་དཔྱོད་བྱེད་ཀྱི་རིགས་པས་རྣམ་པར་དཔྱད་ན་



བཤད་པ་ལྟར་ཆོས་གང་ཡང་དཔྱད་མཐར་མི་རྙེད་པའི་ཕྱིར་ཏེ། དེ་
ལ་དགོངས་ནས་དཔལ་ལྡན་ཟླ་བས། ཐ་སྙད་བདེན་ལ་རྣམ་པར་དཔྱད་
མི་བྱ། །ཞེས་གསུངས་པ་ཡིན་ནོ། །དོན་དམ་དཔྱོད་བྱེད་ཀྱི་རིགས་
པས་བུམ་སོགས་བཙལ་བའི་ཚེ་མ་རྙེད་པ་དེ་བུམ་སོགས་དོན་དམ་པར་
རམ་རང་བཞིན་གྱིས་མེད་པའི་དོན་དུ་སོང་བ་ཡིན་གྱི། སྤྱིར་བུམ་སོགས་
མེད་པའི་དོན་དུ་སོང་བ་མིན་ཏེ། དེའི་ཚེ་བུམ་སོགས་མེད་པའི་དོན་
དུ་སོང་བ་མིན་ཏེ། དེའི་ཚེ་བུམ་སོགས་རང་བཞིན་མེད་པར་རྙེད་པ་
ཡིན་གྱི། བུམ་སོགས་མེད་པར་རྙེད་པ་མིན་ནོ། །འོ་ན་བུམ་སོགས་
ཀྱི་ཆོས་རང་བཞིན་གྱིས་མེད་ན། མེད་པའི་གོ་མི་ཆོད་དམ་ཞེ་ན། ཐ་
སྙད་དུ་ཡོད་པས་ཡོད་གོ་ཆོད་ཀྱང་། རང་བཞིན་གྱིས་མེད་པས་མེད་
གོ་མི་ཆོད་པ་ཡིན་ཏེ། ཡོད་མེད་ནི་ཐ་སྙད་ཀྱི་དབང་གི་འཇོག་པའི་
ཕྱིར་རོ། །གསུང་རབ་ལས་ཆོས་རྣམས་ཡོད་པ་དང་མེད་པ་དང་གཉིས་
ཀ་དང་གཉིས་ཀ་མིན་པ་བཞི་བོ་ཡང་མིན་པ་ལྟ་བུ་ཞིག་གསུངས་པའི་
སྒྲས་ཟིན་གྱི་རྗེས་སུ་འབྲང་ནས། སྔོན་གྱི་མཁས་པ་འགའ་ཞིག་ཆོས་
རྣམས་ཡོད་པ་ཡང་མིན། མེད་པའང་མིན་ཞེས་ཟེར་དགོས་པ་བྱུང་ངོ་།།
རྗེའི་རྟེན་འབྲེལ་བསྟོད་པ་ལས། དེ་ཡང་ཀུན་ཏུ་མེད་པ་དང་། །རང་
48



བཞིན་གྱིས་ནི་ཡོད་པས་མིན། །བལྟོས་མེད་ནམ་མཁའི་མེ་ཏོག་བཞིན།།
དེས་ན་མ་བརྟེན་ཡོད་མ་ཡིན། །ཞེས་པའི་རྐང་བ་དང་བོས་ཆོས་ཐམས་
ཅད་ནི། རྣམ་པ་ཀུན་ཏུ་སྟེ་གཏན་ནས་མེད་པ་མིན་པ་དང་། རང་བཞིན་
གྱིས་ནི་ཡོད་པས་མིན། །ཞེས་པས་རང་བཞིན་གྱིས་གྲུབ་པ་མིན་པར་
བསྟན་ཏེ། གཏན་ནས་མེད་པ་མིན་ཞེས་པས་ཐ་སྙད་དུ་ཡོད་པ་དང་།
རང་བཞིན་གྱིས་ཡོད་པ་མིན་ཞེས་པས་བདེན་པར་གྲུབ་པ་མིན་ཞེས་སྟོན་
པས་སྔ་མས་ཆད་མཐའ་སེལ་ཞིང་། ཕྱི་མས་རྟག་མཐའ་སེལ་བའི་ཕྱིར་
རྟག་ཆད་ཀྱི་མཐའ་གཉིས་བཀག་གོ །རྟག་ཆད་ཀྱི་མཐའ་གཉིས་དང་
བྲལ་བའི་རྒྱུ་མཚན་གྱི་གཙོ་བོ་ནི་རྟེན་འབྲེལ་ཡིན་པའི་རྒྱུ་མཚན་གྱིས་
ཡིན་ཏེ། རྟེན་འབྲེལ་ཡིན་པའི་དོན་ཡང་རང་གི་ཆ་ཤས་སོགས་ལ་བལྟོས་
པའི་དོན་ཡིན་པས། ཆོས་ཐམས་ཅད་ཀྱང་རང་རང་གི་ཆ་ཤས་སོགས་
ལ་བལྟོས་པ་ཡིན་ལ་ཆ་ཤས་ལ་མ་བལྟོས་པ་ནི་མེད་དེ། ནམ་མཁའི་
མེ་ཏོག་བཞིན་ནོ་ཞེས་བྱ་བར་དགོངས་སོ། །མཐའ་གཉིས་འགོག་བྱེད་
ཀྱི་རིགས་པའི་རྣམ་གྲངས་མང་ཡང་གཙོ་བོ་རྟེན་འབྲེལ་གྱི་རིགས་པ་ཉིད་
ཡིན་ཏེ། དཔལ་ལྡན་ཟླ་བས། དེ་ཕྱིར་རྟེན་འབྱུང་རིགས་པ་འདི་ཡིས་
ནི༑ ༑ལྟ་ངན་དྲ་བ་མཐའ་དག་གཅོད་པར་བྱེད། །ཅེས་དང་། རྗེ་



ཉིད་ཀྱིས། བརྟེན་ནས་འབྱུང་བའི་རྒྱུ་མཚན་གྱིས། །མཐར་ལྟ་བ་ལ་
མི་བརྟེན་ཞེས། །ལེགས་གསུངས་འདི་ནི་མགོན་ཁྱོད་ཀྱི། །སྨྲ་བ་བླ་
ན་མེད་པའི་རྒྱུ། །ཞེས་གསུངས་པའི་ཕྱིར་རོ། །རྟེན་འབྲེལ་གྱི་རྟགས་
ཀྱིས་མཐའ་གཉིས་ཅིག་ཅར་དུ་སེལ་ནུས་པ་ཡིན་ཏེ། དེ་ཡང་རྟེན་འབྲེལ་
ནི་བརྟེན་ནས་བྱུང་བའམ་བརྟེན་ནས་བཞག་པ་དང་བལྟོས་པའི་དོན་ཡིན་
པས། བརྟེན་ནས་བྱུང་ཞེས་པས་དངོས་སུ་ཆད་པའི་མཐའ་འགོག་པ་
ཡིན་ལ། བརྟེན་ནས་བྱུང་བའམ་བཞག་པའི་ཡོད་པར་གོ་བའི་ཚེ། གཏན་
ནས་མེད་པའི་ཆད་མཐའ་དངོས་སུ་འགོག་ནུས་པའི་ཚུལ་གྱིས་རྟག་
མཐའ་ཡང་འགོག་པ་ཡིན་ཏེ། བརྟེན་ནས་བྱུང་བའམ་བཞག་གི རང་
བཞིན་གྱིས་གྲུབ་པ་མིན་ཞེས་གོ་བ་ན་རྟག་མཐའ་ལེགས་པར་འགོག་ནུས་
པའི་ཕྱིར་རོ། །ཆོས་གཅིག་གི་སྟེང་དུ་མཐའ་གཉིས་བཀག་པའི་ལྟ་བ་
བསྐྱེད་ནུས་ན། ཆོས་གཞན་གྱི་སྟེང་དུ་དེ་ལྟ་བུའི་ལྟ་བ་བསྐྱེད་ནུས་པ་
ཡིན་ཏེ། འཕགས་པ་ལྷས། གཅིག་གི་ལྟ་བོ་གང་ཡིན་པ། །དེ་ནི་ཀུན་
གྱི་ལྟ་བོར་བརྗོད། །གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་
སྟོང་བ་ཉིད། །ཞེས་དང་། གང་གིས་དངོས་གཅིག་དེ་བཞིན་ཉིད་མཐོང་
བ༑ ༑དེ་ཡི་དངོས་ཀུན་དེ་བཞིན་ཉིད་དུ་མཐོང་། །ཞེས་གསུངས་པའི་
50



ཕྱིར། ཆོས་ཐམས་ཅད་རྟོག་པས་བཏགས་ཙམ་དུ་གོ་བས་ཀྱང་མཐའ་
གཉིས་སེལ་ནུས་པ་ཡིན་ཏེ། རྟོག་པས་བཏགས་ཙམ་དུ་ཡོད་ན། ཐ་
སྙད་དུ་ཡོད་པར་གོ་བས་ཆད་མཐའ་སེལ། ཐ་སྙད་དུ་ཡོད་ན་རང་བཞིན་
གྱིས་མེད་པར་ཤེས་པས་རྟག་མཐའ་སེལ་ལོ། །དེ་ནི་ཡུལ་གྱི་མཐའ་
གཉིས་འགོག་པའི་དབང་དུ་བྱས་ལ། ཡུལ་ཅན་རྟག་ཆད་ཀྱི་ལྟ་བ་གཉིས་
ཀྱང་སེལ་བ་ཡིན་ནོ། །སྤྱིར་རྟག་ཆད་གཉིས་ཀྱི་མཐའ་མེད་ཀྱང་། མཐའ་
ལྷུང་བར་འཇོག་ཚུལ་ནི། དཔེར་ན་འཇིག་རྟེན་ན་བྲག་གཡང་གི་མཐའ་
ལ་ལྷུང་ན་ཕུང་བར་འགྱུར་བ་ལྟར། མཐའ་དེ་གཉིས་སུ་བཟུང་ན་འཛིན་
པ་བོ་ཕུང་བར་འགྱུར་བས་མཐར་ལྷུང་བར་འཇོག་ལ། དེ་ཡང་རང་
བཞིན་གྱིས་གྲུབ་པར་བཟུང་བའི་བློ་ཡོད་པ་ཙམ་གྱིས་རྟག་མཐར་ལྷུང་
བར་མི་འཇོག་སྟེ། རང་བཞིན་གྱི་གྲུབ་པར་འཛིན་པའི་བློ་ནི་ཐེག་ཆེན་
འཕགས་པ་ལ་ཡང་ཡོད་པའི་ཕྱིར་རོ། །འོ་ན་ཇི་ལྟར་འཇོག་ཅེ་ན། བདེན་
འཛིན་གྱིས་བཅིངས་ན་རྟག་མཐར་ལྷུང་བ་ཡིན་ལ། བཅིངས་པའི་དོན་
ནི་བདེན་འཛིན་ཡོད་པ་ཙམ་གྱི། ཆོས་གང་ལ་ཡང་བདེན་པར་གྲུབ་བམ་
མ་གྲུབ་སྙམ་དུ་སེམས་པ་ན། དེ་ཉིད་བདེན་པར་གྲུབ་པར་འཛིན་པའི་
བདེན་ཞེན་ལས་མི་འདའ་ཞིང་འདའ་མི་ནུས་ན་ནི། དེས་བཅིངས་པར་
51



འཇོག་གོ །དེས་ན་བདེན་མེད་རྟོགས་མྱོང་ན་བདེན་འཛིན་གྱིས་བཅིངས་
པ་མིན་ནོ། །ཆད་མཐར་ལྷུང་བ་ཡང་ཡོད་པ་ཞིག་མེད་པར་བཟུང་བ་
ཙམ་གྱིས་མི་འཇོག་སྟེ། སངས་རྒྱས་མ་གཏོགས་སོ་སྐྱེ་ལྟ་ཅི་སློབ་པ་
འཕགས་པ་ཐམས་ཅད་ཀྱང་ཇི་སྙེད་པའི་ཆོས་རྣམས་ཀྱི་རྣམ་པའི་རབ་
དབྱེ་ཕྲ་ཞིང་ཕྲ་བ་མཐའ་དག་ལ་ཐེ་ཚོམ་ཆོད་པ་མ་ཡིན་པའི་ཕྱིར་རོ།།
དེས་ན་སྤྱིར་ལས་འབྲས་དང་དཀོན་མཆོག་གསུམ་མེད་པར་ལྟ་བ་སོགས་
ཆད་མཐར་ལྷུང་བ་ཡིན་ཞིང་། ཇི་ལྟ་ཇི་སྙེད་པའི་ཆོས་རགས་པ་དང་
བདེན་བཞི་རགས་པ་སོགས་མེད་པར་ལྟ་བའང་དེ་དང་མཚུངས་པར་
སེམས་ལ། ལས་འབྲས་དང་ཇི་ལྟ་ཇི་སྙེད་པའི་ཆོས་ཕྲ་མོ་འགའ་ཞིག་
ཡོད་པར་མ་ཤེས་པས་དེ་དག་མང་བར་བཟུང་བ་ནི་སྐྱོན་ཡིན་ཡང་། དེ་
རྒྱུད་ལྡན་གྱི་གང་ཟག་ཐམས་ཅད་ཆད་མཐར་ལྷུང་བ་ཡིན་ཞེས་བྱས་ན་
མི་བདེ་བས་དཔྱད་པར་བྱའོ། །ཁ་ཅིག་སྤྱིར་ཡོད་པར་བཟུང་ན་རྟག་
མཐར་ལྷུང་བ་དང་། མེད་པར་བཟུང་ན་ཆད་མཐར་ལྷུང་བར་འདོད་
པ་ནི་མ་གོ་བ་ཆེན་པོ་ཡིན་ཏེ། སངས་རྒྱས་ལ་ཡོན་ཏན་ཡོད་པར་བཟུང་
བ་དང་། སྐྱོན་མེད་པར་བཟུང་བས་རྟག་ཆད་དུ་ག་ལ་ལྷུང་། རང་འཛིན་
རྟོག་པ་འགའ་ཞིག་ངོ་བོར་ཡོད་ན་སྤྱིར་ཡོད་མི་དགོས་ཏེ། བུམ་པ་བདེན་



གྲུབ་དེ་དེ་འཛིན་པའི་རྟོག་པའི་ངོ་བོར་ཡོད་ཀྱང་སྤྱིར་མེད་ལ། དེ་བཞིན་
དུ་ཐག་ཁྲ་སྦྲུལ་ཡིན་པ་དེ་སྦྲུལ་འཛིན་གྱི་རྟོག་པའི་ངོ་བོར་ཡོད་ཀྱང་སྤྱིར་
མེད་དོ། །འོ་ན་ཐག་ཁྲའི་སྟེང་དུ་སྦྲུལ་མེད་པ་ལྟར། ཆོས་ཐམས་ཅད་
ཀྱང་དེ་ལྟར་དུ་འགྱུར་ཏེ། གོང་དུ་དཔེ་དོན་སྦྱོར་ཚུལ་དེ་དེ་འཐད་པའི་
ཕྱིར་རོ་སྙམ་ན། འདི་ནི་དཀའ་བའི་གནས་ཡིན་ཞིང་། ཤེས་དགོས་
པ་ཡིན་ཀྱང་། འདིར་མང་དུ་དོགས་པས་རྒྱས་པར་མི་འཆད་ལ། ཅུང་
ཟད་བརྗོད་ན་སྐྱོན་མེད་དེ། ཐག་ཁྲའི་སྟེང་དུ་སྦྲུལ་མེད་ཀྱང་དེ་ཡོད་
པར་སྣང་བ་ལྟར། ང་སོགས་རང་གི་གདགས་གཞིའི་སྟེང་དུ་རང་ངོས་
ནས་མེད་ཀྱང་ཡོད་པར་སྣང་བ་གཉིས་དཔེ་དོན་མཚུངས་པའི་སྒོ་ནས་
ཡིན་གྱི། ཐག་ཁྲའི་སྟེང་དུ་སྦྲུལ་དང་གདགས་གཞི་ཕུང་སོགས་ཀྱི་སྟེང་
དུ་ང་སོགས་ཐ་སྙད་དུ་ཡོད་མེད་མཚུངས་ཞེས་སྦྱོར་བ་མིན་པའི་ཕྱིར་
ཏེ༑ དེ་གཉིས་ལ་ཐ་སྙད་པའི་ཚད་མས་གནོད་མི་གནོད་ཀྱི་ཁྱད་པར་
ཡོད་པའི་ཕྱིར་ཏེ། ཐག་ཁྲའི་སྟེང་དུ་སྦྲུལ་ཡོད་པ་ལ་ཐ་སྙད་པའི་ཚད་
མས་གནོད་གདགས་གཞི་ཕུང་སོགས་ཀྱི་སྟེང་དུ་ང་སོགས་ཀྱི་ཆོས་ཡོད་
པ་ལ་ཐ་སྙད་པའི་ཚད་མས་མི་གནོད་པའི་ཕྱིར་ཏེ། དང་བོ་དེ་ལྟར་ཡོད་
པ་ནི་འཇིག་རྟེན་པའི་ཐ་སྙད་དམ་གྲགས་པ་དོན་མཐུན་ལ་མེད། ཕྱི་



ཕྱིར། འཇིག་རྟེན་པས་ཡོད་པར་ཁས་ལེན་ན་ཡོད་པ་དང་། མེད་པར་
ཁས་ལེན་ན་མེད་པས་མ་ཁྱབ་ཀྱང་། ཡོད་མེད་ནི་འཇིག་རྟེན་གྱི་ཐ་སྙད་
དང་གྲགས་པ་དོན་མཐུན་ལ་བལྟོས་ནས་འཇོག་པ་ཡིན་ཏེ་མགོན་པོ་ཀླུ་
སྒྲུབ་ཀྱིས། སངས་རྒྱས་འཇིག་རྟེན་བརྙད་དབང་གིས། །གསུངས་
ཀྱི་ཡང་དག་དབང་གིས་མིན། །ཞེས་དང་། ཟླ་བས་ཀྱང་། འཇིག་
རྟེན་རབ་ཏུ་གྲགས་པར་ཡོད་ཇི་བཞིན། །ཞེས་གསུངས་པའི་ཕྱིར་རོ།།
སངས་རྒྱས་ཀྱི་ཐ་སྙད་ཀྱི་རྣམ་གཞག་འཇིག་རྟེན་པ་དང་མཐུན་པར་
མཛད་ཀྱང་འཇིག་རྟེན་པས་དེ་དག་རང་བཞིན་གྱིས་ཡོད་པར་འདོད་པས།
སངས་རྒྱས་ཀྱིས་ནི་དེ་དག་རང་བཞིན་གྱི་མེད་པར་བསྟན་པ་ལ་རྩོད་པ་
ཡིན་ཏེ། སྡུད་པ་ལས། སེམས་ཅན་རྣམས་ནི་གནས་ལ་དགའ་ཞིང་
ཡུལ་རྣམས་འདོད། །འཛིན་ལ་གནས་ཤིང་མི་མཁས་བླུན་རྨོངས་མུན་
པ་བཞིན། །ཐོབ་པར་བྱ་བའི་ཆོས་ནི་གནས་མེད་འཛིན་མེད་དེ། །དེས་
མཆོག་བརྩེགས་པ་ལས་ཀྱང་། འོད་སྲུངས་འཇིག་རྟེན་ང་དང་རྩོད་ཀྱི།
ང་ནི་འཇིག་རྟེན་དང་མི་རྩོད་དོ། །ཞེས་གསུངས་པའི་ཕྱིར་རོ། །འཇིག་
དུན



རྟེན་པའི་ཐ་སྙད་དོན་མཐུན་ནི། འཇིག་རྟེན་རང་ག་བའི་ཐ་སྙད་ཙམ་
ལ་མི་བྱེད་ཀྱི། སྐྱེ་འཕགས་རྣམས་ལ་ཡོད་པའི་ཐ་སྙད་པའི་ཚད་མ་ལ་
བྱེད་པ་ཡིན་ནོ། །མདོར་ན། མདོ་ལས། ཇི་ལྟར་ཡན་ལག་ཚོགས་
རྣམས་ལ། །བརྟེན་ནས་ཤིང་རྟར་བརྗོད་པ་ལྟར། །དེ་བཞིན་ཕུང་བོ་
རྣམས་བརྟེན་ནས། །ཀུན་རྫོབ་སེམས་ཅན་ཞེས་བྱ་འོ། །ཞེས་ཤིང་
རྟའི་ཡན་ལག་རེ་རེ་བ་དང་ཚོགས་པའི་ཤིང་རྟ་ལ་ཡིན་ཀྱང་། དེ་དག་
ལ་བརྟེན་ནས་ཤིང་རྟ་ཐ་སྙད་ཀུན་རྫོབ་ཏུ་འཐད་པ་ལྟར། ཕུང་བོའི་ང་
དང་ཚོགས་པ་སོགས་ང་མིན་ཀྱང་། དེ་དག་ལ་བརྟེན་ནས་ང་ཀུན་རྫོབ་
ཏུ་འཐད་པའང་རིགས་པས་འགྲུབ་ཅིང་། ཚུལ་དེ་ཆོས་ཐམས་ཅད་ལ་
སྦྱར་ནས། རང་བཞིན་གྱིས་སྟོང་བ་ལ་བྱ་བྱེད་ཀྱི་རྣམ་གཞག་ཐམས་
ཅད་ཤིན་ཏུ་འཐད་པའི་ཚུལ་ལ་ངེས་པ་བརྟན་པོ་བཙལ་བར་བྱ་སྟེ། ཚུལ་
དེ་ནི་ངོ་མཚར་རྨད་དུ་བྱུང་བའི་གནས་ཡིན་པར་མདོ་ལས་གསུངས་
ཤིང་། སྔགས་ནས་ཀྱང་གསུངས་ཏེ། འདུས་པའི་རྩ་རྒྱུད་ལེའུ་བཅོ་
ལྔ་བ་ལས། བཅོམ་ལྡན་འདས་འདི་ཅི་ཞིག་ལགས། ཆོས་རྣམས་ངོ་
བོ་མེད་པ་ཡིན། །ཆོས་ཀྱི་དེ་ཉིད་ཀུན་བཤད་པ། །ཨེ་མའོ་ངོ་མཚར་
ལས་བྱུང་བ། །ནམ་མཁའ་ལ་ནི་ནམ་མཁའ་བསྒོམ། །ཞེས་དང་། ལེའུ་
55



གཉིས་པའི་བྱང་ཆུབ་སེམས་འགྲེལ་ལས་མགོན་པོ་ཀླུ་སྒྲུབ་ཀྱིས། ཆོས་
རྣམས་སྟོང་བ་འདི་ཤེས་ནས། །ལས་དང་འབྲས་བུ་བསྟེན་པ་གང་། །ངོ་
མཚར་བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང་།།
ཞེས་དང་། རྟེན་འབྲེལ་བསྟོད་པར་ཡང་། འདི་ཀུན་ངོ་བོས་སྟོང་བ་
དང་། །འདི་ལས་འདི་འབྲས་འབྱུང་བ་ཡི། །ངེས་པ་གཉིས་པོ་ཕན་
ཚུན་དུ། །གེགས་མེད་པར་ནི་གྲོགས་བྱེད་པ། །འདི་ལས་ངོ་མཚར་
གྱུར་བ་གང་། །འདི་ལས་རྨད་དུ་བྱུང་བ་གང་། །ཞེས་གསུངས་པའི་
ཕྱིར་རོ། །
སྨྲས་པ། རྒྱལ་ཡུམ་ཕ་རོལ་ཕྱིན་རྣམས་ཀྱི། །བརྗོད་བྱའི་གནད་
དོན་ཀུན་བསྡུས་པ། །ཤེར་ཕྱིན་སྙིང་བོར་རབ་གྲགས་པའི། །དགོངས་
དོན་གསལ་བྱེད་ཉི་མ་ཤར། །འདི་ནི་རྣམ་དཔྱོད་དད་ལྡན་པའི། །མཐར་
འཛིན་ལྟ་བའི་མུན་སེལ་དང་། །ཟབ་མོའི་དེ་ཉིད་སྟོན་བྱེད་པའི། །ལེགས་
བཤད་ཉི་མ་གཉིས་པའང་ཡིན། །དེ་ཡང་འཕགས་པ་ཀླུ་སྒྲུབ་ཀྱི། །ལུགས་
བཟང་ཇི་བཞིན་འཛིན་མཛད་པ། །བློ་བཟང་རྒྱལ་བ་གཉིས་པ་ཡི།།
དགོངས་པའི་དོན་གྱི་གནད་བསྡུས་བཤད། །ཚུལ་འདིར་འབད་པས་
བདག་གིས་ནི། །རྣམ་དཀར་དགེ་བ་གང་བསགས་དེས། །ཀུན་གྱི་ཟབ་
56



མོའི་དོན་རྟོགས་ནས། །རྒྱལ་བའི་གོ་འཕང་ཐོབ་གྱུར་ཅིག །ཅེས་པ་
འདི་ནི། དད་དང་རྣམ་དཔྱོད་ལྡན་པའི་གནས་བརྟན་གྲགས་པ་དཔལ་འབྱོར་གྱིས་ནན་ཆེར་
བསྐུལ་བ་ལ་བརྟེན་ནས། ཅོ་ནེའི་མདོ་སྔགས་ཟུང་འབྲེལ་གྱི་བླ་མའི་གོ་སར་གནས་པའི་ཤཱཀྱའི་
དགེ་སློང་རིགས་པ་སྨྲ་བ་དོན་གྱི་དབུ་མ་བར་རློམ་པ་གྲགས་པ་བཤད་སྒྲུབ་ཀྱིས་བསྐུལ་བའི་ངོ་
དང་ཕན་ཡོན་ལ་བསམས་ཏེ་ལྕགས་ཕག་གི་ལོར་གཟིམ་ཁང་ཉིད་ནས་སྦྱར་བའོ། །ཡི་གེ་བ་
ནི་དད་སྟོབས་ལྡན་པའི་གནས་བརྟན་ཀུན་དགའ་རིན་ཆེན་ནོ། །དགེའོ། །
57



༄༅། །ཞང་སྟོན་བསྟན་པ་རྒྱ་མཚོས་མཛད་པའི་ལམ་གཙོའི་
འགྲེལ་བ་ཚིག་དོན་གསལ་བ་ཞེས་བྱ་བ་བཞུགས་སོ། །
ན་མོ་གུ་རུ་མཉྫིགྷོ་ཥཱ་ཡ། བློ་བཟང་རྒྱལ་བ་ཀུན་གྱི་ཡབ། །གྲགས་
པ་ཕྱོགས་ཀྱི་མཐར་སོང་བ། །གང་གི་ཞབས་ལ་ཕྱག་བགྱིས་ཏེ། །གདམས་
པའི་སྙིང་བོ་ཆ་ཙམ་འགྲེལ། །དེ་ལ་འདིར་རྗེ་བླ་མ་ཙོང་ཁ་བ་ཆེན་པོ་ལ་རྗེ་
བཙུན་འཇམ་པའི་དབྱངས་ཀྱིས་གནང་བའི་མན་ངག་ལམ་གྱི་གཙོ་བོ་རྣམ་
གསུམ་ཞེས་གྲགས་པའི་རྩ་ཚིག་ཐུགས་སྲས་ཚ་ཁོ་བ་ལ་གནང་བ་འདི་ཉིད་ཀྱི་
དོན་བློ་ལས་ཐོན་ཚོད་ཙམ་འབྲི་བ་ལ། སྤྱིར་ལམ་གྱི་དབྱེ་བ་མཐའ་ཡས་ཀྱང་།
འདིར་གཙོ་བོ་གསུམ་དུ་བསྡུས་པའི་དོན་ནི། ཐེག་དམན་དང་ཐུན་མོང་བའི་
ལམ་གྱི་གཙོ་བོ་ངེས་འབྱུང་དང་། ཐེག་ཆེན་ཐུན་མོང་མ་ཡིན་པའི་ལམ་གྱི་
གཙོ་བོ་བྱང་ཆུབ་ཀྱི་སེམས་དང་། གཉིས་ཀ་དགོས་པའི་ལམ་གྱི་གཙོ་བོ་ཡང་
དག་པའི་ལྟ་བ་ཞེས་བཤད་ཀྱང་རུང་བ་ལྟར་སྣང་མོད་ཀྱང་། རྗེ་རང་ཉིད་ཀྱིས་
སོ་སོའི་མཚམས་སྦྱོར་དུ་གསུང་བ་ལ་དཔག་ན་དེ་ལྟར་བཤད་རྒྱུ་མིན་པ་འདྲ་
58



ཞིང་། གསུང་གཞན་ལས་ཀྱང་འབྱུང་བ་འོག་ཏུ་འགོད་པས། དེ་ལྟར་ན་
འདི་གསུམ་མེད་པར་གཞན་ལ་ཅི་ཙམ་འབད་ཀྱང་སངས་རྒྱས་འཐོབ་པའི་ཐབས་
སུ་འགྲོ་མི་ནུས་པའི་རྒྱུ་མཚན་གྱིས་ཡིན་ནོ། །དེ་ཡང་ངེས་འབྱུང་གི་བསམ་
པ་ཞིག་གིས་མ་ཟིན་ན་ཐོས་བསམ་ལ་འབད་དེ་མཁས་པ་ཆེན་པོའི་གོ་འཕང་
ཐོབ་ནས་འཆད་རྩོད་རྩོམ་གསུམ་ལ་ཐོགས་པ་མེད་པ་དང་། དབེན་པའི་གནས་
སུ་དཀའ་སྤྱད་སྡུག་རུས་ཀྱིས་དགེ་སྦྱོར་ལ་འབད་པ་དང་། སྒོམ་བྱུང་གི་ཏིང་
ངེ་འཛིན་གྱིས་བསམ་གཟུགས་བརྒྱད་ལ་སོགས་པ་ཐོབ་པ་དང། སྐྱེ་བ་སྔ་ཕྱི་
བྱེ་བ་མང་བོ་དྲན་པའི་མངོན་ཤེས་དང་། རྫུ་འཕྲུལ་སྣ་ཚོགས་པ་ཐོབ་པ་དང་
ལྷའི་ང་རྒྱལ་དང་གསལ་སྣང་བརྟན་པོ་དང་། བཟླས་བརྗོད་ཀྱི་མཐུ་ལས་སྣ་
ཚོགས་པ་འགྲུབ་པ་དང་། རླུང་དང་གཏུམ་མོ་སོགས་ཀྱི་མཐུས་དགུན་རས་
རྐྱང་ཐུབ་ཅིང་ཁ་བ་ཆར་དུ་བཞུ་བ་སོགས་ས་ལམ་གྱི་རྟོགས་པ་ཡིན་པར་རློམ་
པ་ཅི་ཙམ་ཡོད་ཀྱང་ཀུན་འབྱུང་དགེ་བའི་ལས་འབའ་ཞིག་ཏུ་སོང་ནས་ཕྱི་མའི་
བདེ་འགྲོ་ཙམ་གྱི་རྒྱུར་འགྲོ་བ་མ་གཏོགས་ཐར་པའི་རྒྱུར་གཏན་ནས་མི་འགྲོའོ།།
དེའི་ཚུལ་ནི་རང་རེ་རྣམས་ཀྱིས་ཚངས་པ་དང་བརྒྱ་བྱིན་འཁོར་ལོས་བསྒྱུར་
བ་སོགས་ཀྱི་སྐྱེ་བ་གྲངས་མེད་བླང་བ་རྣམས་དགེ་བའི་ལས་ཀྱིས་སྐྱེས་པ་མ་
གཏོགས་མི་དགེ་བའི་ལས་ཀྱིས་སྐྱེ་ཚུལ་མེད་ལ་སྲིད་རྩེ་ནས་མནར་མེད་བར་
59



འཁོར་ཞེས་ཡོངས་སུ་གྲགས་པས་སྒོམ་བྱུང་གི་ཏིང་ངེ་འཛིན་ཁྱད་པར་ཅན་
ཐོབ་པ་དེས་ཀྱང་ཤེས་མོད་ཀྱང་། ད་དུང་འཁོར་བའི་མཐའ་མངོན་པ་ལྟ་ཅི་
སྨོས། ངན་སོང་གི་སྐྱེ་སྒོ་ཙམ་ཡང་མི་ཁེགས་པ་འདི་དགེ་རྩ་དེ་རྣམས་ངེས་
འབྱུང་གིས་མ་ཟིན་པ་འདིས་ལན་པ་ཡིན་ནོ། །བསམ་པ་དེ་རྒྱུད་ལ་ཅིག་སྐྱེས་
ཕྱིན་ཐལ་མོ་ཡ་གཅིག་སྦྱོར་བ་དང་སྔགས་ལན་གཅིག་བརྗོད་པ་ཡན་ཆད་ཐར་
བའི་རྒྱུར་རང་དབང་མེད་པར་འགྲོ་བས་ན་འདི་ལམ་གྱི་གཙོ་བོ་གཅིག་ཏུ་བཞག་
པ་ཡིན་ནོ། །འོ་ན་འདི་གཅིག་པུས་ཆོག་གམ་ཞེ་ན། འདི་ནི་ཀུན་སློང་ཙམ་
ཡིན་པས། འཁོར་བའི་རྩ་བ་གཅོད་བྱེད་ཞིག་མེད་པར་ཅི་ཙམ་འབད་ཀྱང་
ཐར་བ་ཐོབ་མི་ནུས་ཏེ། དཔེར་ན་ནད་ཀྱིས་མནར་བ་ལ་འདི་ལས་ཐར་ན་སྙམ་
དུ་བསམ་པ་གཅིག་པུས་མི་ཕན་གྱི། དེ་སེལ་བྱེད་ཀྱི་ཐབས་བསྟེན་དགོས་པ་
བཞིན་དུ། འཁོར་བ་ལས་ཐར་བ་ལའང་འཁོར་བ་དེ་ཟློག་བྱེད་ཀྱི་ཐབས་དམ་
པ་ཞིག་བསྟེན་དགོས་སོ། །འཁོར་བ་ལས་བྲོས་ཏེ་གཞན་དུ་འགྲོ་ལུགས་ནི་
མེད་ལ། འཁོར་བར་སྐྱེ་བ་ནི་ལས་ཀྱི་སྟོབས་ཡིན་ཞིང་། ལས་མ་བསགས་
པར་འདུག་ལུགས་མེད་པ་ཉོན་མོངས་ཀྱི་དབང་ཡིན་ལ། ཉོན་མོངས་ཐམས་
ཅད་ཀྱི་བརྟེན་གཞིའམ་རྩ་བ་ནི་མ་རིག་པ་ཡིན་པས། དེ་རྩ་བ་ནས་ཕྱུང་ན་ངེས་
པར་ཐར་བ་འཐོབ་པོ། །དེ་འཇོམས་བྱེད་ཀྱི་གཉེན་པོ་ནི། ཟབ་མོ་རྟེན་ཅིང་
60



འབྲེལ་བར་འབྱུང་བ་རྟོགས་པའི་ཡེ་ཤེས་འདི་གཅིག་པུ་ཡིན་པས་ཞི་སྒོ་གཉིས་
སུ་མེད་པ་ཞེས་གསུངས་ལ། དེས་ན་འདི་ཉིད་ལམ་གྱི་གཙོ་བོ་གཅིག་ཏུ་བཞག་
པ་ཡིན་ནོ། །ཐེག་དམན་གྱི་ལམ་གྱིས་བསྒྲོད་ན་གནས་སྐབས་སུ་དེ་ཙམ་གྱིས་
ཆོག་མོད་ཀྱང་། རྫོགས་པའི་སངས་རྒྱས་ཀྱི་གོ་འཕང་ཐོབ་པ་ལ་ཅིས་ཀྱང་
བྱང་ཆུབ་ཀྱི་སེམས་རིན་པོ་ཆེ་བསྐྱེད་དགོས་ཏེ། སེམས་འདི་མེད་སྟོང་ཉིད་
མངོན་སུམ་དུ་རྟོགས་ཏེ་ཉོན་མོངས་ཟད་པར་སྤོངས་པའི་ཡེ་ཤེས་ཐོབ་ཀྱང་
ཐེག་ཆེན་གྱི་ལམ་དུ་མི་འགྲོན། གཞན་འགྲོ་བ་ལྟ་སྨོས་ཀྱང་ཅི་དགོས། སེམས་
འདིའི་ཆ་ཙམ་རྒྱུད་ལ་སྐྱེ་བའི་ཕྱོགས་ནའང་མེད་པར་ཁོ་བོ་ཅག་གིས་གསང་
སྔགས་ཟབ་མོ་དང་། ཐེག་པ་ཆེན་པོའི་ཆོས་ཉམས་སུ་ལེན་པ་ཡིན་པས་དགྲ་
བཅོམ་པ་ཆེན་པོ་གསེར་གྱི་རི་བོ་ལྟ་བུ་དག་ལས་ཀྱང་ཁྱད་པར་དུ་འཕགས་པ་
ཡིན་ནོ་སྙམ་དུ་སེམས་པ་ནི་ཧ་ཅང་མི་འཚམ་པའི་ལོག་པར་རྟོགས་པའོ། །དེས་
ན་སེམས་ཁྱད་པར་ཅན་འདི་ཉིད་རྒྱུད་ལ་སྐྱེས་ན་དགེ་བའི་རྩ་བ་གང་བྱས་ཐམས་
ཅད་མཁའ་ཁྱབ་ཀྱི་འགྲོ་བ་ལ་ཕན་བདེ་ཚད་མེད་པ་འབྱུང་བས་རྒྱུར་འགྲོ་བ་
ལ་ཐེ་ཚོམ་མེད་པས་འདི་ཉིད་ལམ་གྱི་གཙོ་བོ་གཅིག་ཏུ་བཞག་པ་ཡིན་ནོ། །འདི་
གསུམ་མ་ཚང་ན་ལམ་གྱི་ཆ་ཤས་གཞན་གང་ཡོད་ཀྱང་སངས་རྒྱས་ཐོབ་པའི་
ཐབས་སུ་འགྲོ་མི་ནུས་ལ། འདིའི་ནང་ནས་རེ་རེ་ཙམ་ཡོད་ཀྱང་ལམ་ཆ་མ་
61



ཚང་བས་སངས་རྒྱས་ཀྱི་གོ་འཕང་སྒྲུབ་མི་ནུས་ཏེ། དཔེར་ན་གཤོག་པ་གཅིག་
ལས་མེད་ན་འཕུར་མི་ནུས་པ་བཞིན་ནོ། །འོ་ན། བསམ་པ་འདི་གསུམ་པོ་
གཅིག་པུས་ཆོག་ན་ལམ་ལ་འདི་གསུམ་པོ་གང་རུང་གིས་ཁྱབ་པར་འགྱུར་རོ།།
ཞེ་ན། དེའི་སྐྱོན་མེད་དེ། འདི་ནི་ཕུང་གསུམ་སེལ་བའི་གྲངས་ངེས་མཛད་
པ་མིན་གྱི། མེད་མི་རུང་གི་གཙོ་བོ་བསྡུས་པ་ཡིན་ནོ། །གཙོ་བོ་ཡོད་ན་འཁོར་
ཡོད་དགོས་པས་ས་ལམ་གྱི་རྟོགས་པ་གཞན་རྣམས་འགའ་ཞིག་རང་ཡིན་པའི་
ཚུལ་གྱིས་བསྡུས་པ་དང་། ལ་ལ་གྲོགས་དང་གྲོགས་ཅན། བསམ་པ་དང་
སྦྱོར་བ་ཅི་རིགས་པའི་ཚུལ་གྱིས་བསྡུས་པས་འདིར་མ་འདུས་པ་གཅིག་ཀྱང་
མེད་ལ། འདི་གང་རུང་མ་ཚང་ན་ཐར་བའི་རྒྱུར་མི་འགྲོ་བས་འདི་ཙམ་གྱི་
བཀའ་དྲིན་ཡང་གངས་ཅན་པ་རྣམས་ཀྱི་བསབ་པར་མི་ནུས་སོ། །གཞུང་དངོས་
ཀྱི་དོན་ལ་གསུམ། དང་བོ་མཆོད་བརྗོད་ན། རྗེ་བཙུན་བླ་མ་རྣམས་ལ་ཕྱག་
འཚལ་ལོ། །ཞེས་གསུངས་ཏེ། སྤྱིར་མཆོད་བརྗོད་ཀྱི་ཡུལ་མང་ཡང་། འདིར་
བླ་མ་གཅིག་པུ་ལ་མཛད་པ་ནི་འོག་ནས་འབྱུང་བའི་ལམ་ཐམས་ཅད་ཀྱི་རྩ་བ་
བཤེས་གཉེན་བསྟེན་པ་ལ་རག་ལས་པར་གོ་བའི་ཆེད་དུ་ཡིན་ཞེས་བླ་མའི་ཞལ་
ནས་ཐོས་ལ། བླ་མ་ནི་སྐྱབས་གནས་ཀུན་འདུས་སུ་རླུང་ལྟར་གྲགས་པས་ན་
གཞན་ལ་མཆོད་བརྗོད་མ་མཛད་པའང་མ་ཡིན་ནོ། །རྒྱལ་བའི་གསུང་རབ་
62



ཀུན་གྱི་སྙིང་བོའི་དོན། །རྒྱལ་སྲས་དམ་པ་རྣམས་ཀྱིས་བསྔགས་པའི་ལམ།།
སྐལ་ལྡན་ཐར་འདོད་རྣམས་ཀྱི་འཇུག་ངོགས་ཏེ། །ཇི་ལྟར་ནུས་བཞིན་བདག་
གིས་བཤད་པར་བྱ་ཞེས་པ་ནི་རྩོམ་པར་དམ་བཅའ་བ་སྟེ། འདིའི་དོན་འགྲེལ་
བ་འབའ་ཞིག་ལས་ལམ་གྱི་གཙོ་བོ་གསུམ་ལ་རིམ་པ་ལྟར་སྦྱར་བ་དང་། འགའ་
ཞིག་གིས་གསུམ་ཀ་ལ་སྦྱར་བ་དང་། ལ་ལས་གོ་རིམ་བཟློག་ནས་སྦྱར་བའང་
སྣང་ངོ་། །དེ་དག་གང་བྱས་ཀྱང་ཁྱད་པར་མེད་པ་ལྟར་སྣང་མོད་ཀྱང་། རྗེ་
ཐམས་ཅད་མཁྱེན་པའི་གསུང་རྣམས་ནི་དགོངས་པ་ཤིན་ཏུ་ཟབ་ཅིང་རྒྱ་ཆེ་བ།
ཡིག་འབྲུ་རེ་རེས་ཀྱང་དོན་རྒྱ་ཆེན་པོ་སྟོན་ནུས་པ་དང་། ཁུངས་ཁྱད་པར་
ཅན་རེ་མེད་པ་མི་སྲིད་པ་ལྟ་བུ་ཡིན་པས་སུས་ཀྱང་ཁ་ཚོན་གཅོད་པ་དཀའ་ལ།
འདིར་གསུང་ལ་དཔྱད་ཚུལ་གྱི་སྒོ་ཙམ་བསྟནན། གོ་རིམ་ལྟར་སྦྱར་ཚེ། ཐེག་
པ་ཆེ་ཆུང་གི་གསུང་རབ་ཀུན་གྱི་སྙིང་བོའི་དོན་ངེས་འབྱུང་གི་བསམ་པ་ཡིན་
ཞེས་བཤད་ན་ཅུང་འགྲིག་དཀའ་བ་ལྟར་སྣང་ལ། གོ་རིམ་བཟློག་སྟེ་སྦྱར་ཚེ་
གསུང་རབ་ཀུན་གྱི་སྙིང་བོའི་དོན་ཡང་དག་པའི་ལྟ་བ་དང་། རྒྱལ་སྲས་རྣམས་
ཀྱིས་བསྔགས་པའི་ལམ་བྱང་ཆུབ་སེམས་དང་ཐར་འདོད་ཀུན་གྱི་འཇུག་ངོགས་
ངེས་འབྱུང་ལ་བཞག་པ་ནི་ཤིན་ཏུ་འགྲིག་པར་སྣང་མོད་ཀྱང། གཞུང་ངོས་
ཀྱི་གོ་རིམ་དང་མི་མཐུན་པར་བྱས་པ་ལ་དགོས་པ་ཁྱད་པར་ཅན་ཡོད་ན་དེ་ལྟར་
63



བྱས་ཆོག་པ་བདེན་བཞིའི་གོ་རིམ་དང་རྒྱན་གྱི་མཆོད་བརྗོད་དང་གཞུང་གི་
མཁྱེན་གསུམ་གྱི་གོ་རིམ་ལྟ་བུ་ཡིན་མོད་ཀྱང་། འདིར་དགོས་པ་འདི་ཡིན་
ནོ་ཞེས་ཤེས་པར་མི་ནུས་སོ། །དེས་ན་གསུང་རབ་ཐམས་ཅད་ཀྱི་སྙིང་བོའི་
དོན་ཡང་ལམ་གྱི་གཙོ་བོ་འདི་གསུམ་ཡིན། རྒྱལ་སྲས་དམ་པ་རྣམས་ཀྱིས་
བསྔགས་ཤིང་ཐུགས་དམ་གྱི་མཐིལ་དུ་བྱེད་རྒྱུ་ཡང་འདི་གསུམ་ཡིན། སྐལ་
ལྡན་ཐར་འདོད་ཀུན་གྱི་གང་ལ་བསླབ་པའི་འཇུག་ངོགས་ཀྱང་འདི་གསུམ་ཡིན་
ཞེས་གསུམ་ཀ་ལ་སྦྱར་ནས་བཤད་ན་རྗེ་ཉིད་ཀྱི་དགོངས་པར་འགྲོའམ་སྙམ་
སྟེ༑ གསུང་རབ་ཐམས་ཅད་ཀྱི་དགོངས་པའི་ཕུགས་འབབ་ས་ནི་གདུལ་བྱ་
རྣམས་མི་གནས་པའི་མྱང་འདས་ལ་ཁྲིད་པའི་ཆེད་དུ་ཡིན་ལ། མྱང་འདས་
དེར་བགྲོད་པའི་ལམ་གྱི་གནད་བསྡུས་པ་འདི་གསུམ་ཡིན་པས་སོ། །རྒྱལ་
སྲས་རྣམས་ཀྱིས་བསླབ་པར་བྱ་བའི་གནས་ནི་འདི་གསུམ་ཡིན་པ་སྨོས་མ་དགོས་
ལ༑ ཐར་འདོད་ལ་གཉིས་ལས། ཐེག་དམན་གྱི་ཐར་བ་དོན་དུ་གཉེར་ན་
གསུམ་ཀ་མི་དགོས་ཀྱང་། འདིར་ཐེག་ཆེན་གྱི་ཐར་བ་དོན་དུ་གཉེར་བས་གདུལ་
བྱ་དབང་རྣོན་གྱི་དབང་དུ་བྱས་པ་ཡིན་པས་སྐལ་ལྡན་ཞེས་པའི་ཚིག་འདི་བསྣན་
པར་འདུག་སྟེ། སྐལ་བཟང་དང་སྐལ་ལྡན་ནི་བྱང་སེམས་ཀྱི་མིང་གི་རྣམས་
གྲངས་སུ་གསུངས་པས་སོ། །རྗེའི་གསུང་གི་ཡིག་འབྲུ་རེ་གཉིས་ཡིན་ཀྱང་



ཚིག་གང་འགྲིག་བྱས་པ་ཞིག་མི་འདུག་པས་འདི་ལྟར་བཤད་ན་རྩ་བའི་དགོངས་
པར་ཨེ་འགྲིག་སྙམ་མོ། །གང་དག་སྲིད་པའི་བདེ་ལ་མ་ཆགས་ཤིང་། །དལ་
འབྱོར་དོན་ཡོད་བྱ་ཕྱིར་བརྩོན་པ་ཡིས། །རྒྱལ་བ་དགྱེས་པའི་ལམ་ལ་ཡིད་
རྟོན་པའི། །སྐལ་ལྡན་དེ་དག་དང་བའི་ཡིད་ཀྱིས་ཉོན་ཞེས་པ་ནི་སྣོད་ལྡན་ཉན་
པར་བསྐུལ་བའོ། །དེ་ལ་འདིའི་སྲིད་པའི་བདེ་བ་ལ་མ་ཆགས་པ་ནི་འཁོར་
བ་སྤྱི་ལ་མི་བྱེད་པར་ཚེ་འདིའི་བདེ་བ་ལ་མ་ཆགས་པ་ལ་བྱེད་པར་དགོངས་པ་
ཡིན་ནམ་སྙམ་སྟེ། དེའི་འཕྲོར་དལ་འབྱོར་དོན་ཡོད་བྱ་ཕྱིར་བརྩོན་པ་ཡིས་
ཞེས་སྐྱེས་བུ་ཆུང་ངུའི་ལམ་བསྡུས་ནས་གསུང་སྣང་བས། གཞུང་དངོས་ལ་
ཅུང་ངུའི་ས་བཅད་ཟུར་དུ་མེད་ཀྱང་དེ་སྔོན་དུ་འགྲོ་དགོས་པར་གོ་བ་དང་། ཉན་
པ་བོའི་གདུལ་བྱ་ལའང་འབྲིང་ཡན་ཆད་ཞིག་ངེས་པར་མི་དགོས་ཤིང་ཆོས་
དོན་དུ་གཉེར་བ་ཞིག་གལ་ཆེ་བས་རྒྱུ་མཚན་གྱིས་ཡིན་ནམ་སྙམ་མོ། །རྒྱལ་
བ་དགྱེས་པའི་ལམ་ལ་ཡིད་རྟོན་པ་ཞེས་པ་ནི་ཤིན་ཏུ་གནད་ཆེ་བ་ཞིག་སྟེ། རྗེ་
ཉིད་ཀྱི་རང་ལུགས་ལྟར་མགོ་བཤེས་གཉེན་བསྟེན་ཚུལ་ནས་མཇུག་མི་སློབ་
པའི་ཟུང་འཇུག་གི་བར་ལམ་གྱི་རིམ་པ་གཅིག་ཏུ་དྲིལ་བས་ལམ་བཟང་བོ་འདི་
ཉིད་ལ་བཀྲི་བར་འོས་པའི་སྐལ་ལྡན་གྱི་གདུལ་བྱ་དེ་དག་ཉོན་ཅིག་དང་ཁོ་བོས་
ལེགས་པར་གདམས་པར་བྱ་ལ། དེ་ལྟར་ཉམས་སུ་བླངས་ན་མཆོག་གི་གོ་
65



འཕང་ཤིན་ཏུ་མྱུར་བར་ཚེ་འདི་ཉིད་ལ་འཐོབ་པར་འགྱུར་རོ་ཞེས་པའི་དོན་ཡིན་
པ་ནི་འདིས་མཇུག་ཏུ་གཏན་གྱི་འདུན་མ་མྱུར་དུ་སྒྲུབས་ཤིག་བུ་ཞེས་གསུངས་
པ་འདི་དང་སྦྱར་ན་ཤེས་ནུས་སོ། །གཉིས་པ་གཞུང་གི་དོན་ལ་གསུམ་ལས།
དང་བོ་ངེས་འབྱུང་འཆད་པ་ལ། དེ་བསྐྱེད་དགོས་པའི་རྒྱུ་མཚན་གྱི་སྒོ་ནས་
མཚམས་སྦྱོར་བ་ནི། རྣམ་དག་ངེས་འབྱུང་མེད་པར་སྲིད་མཚོ་ཡི། །བདེ་
འབྲས་དོན་གཉེར་ཞི་བའི་ཐབས་མེད་ལ། །སྲིད་ལ་བསྐམ་པ་ཡིས་ཀྱང་ལུས་
ཅན་རྣམས། །ཀུན་ནས་འཆིང་ཕྱིར་ཐོག་མར་ངེས་འབྱུང་བཙལ་ཞེས་གསུངས་
ཏེ༑ ངོས་ཟིན་ཙམ་ཞིག་གོ་སླ་བ་ལྟར་སྣང་བས་འདིའི་དོན་འདི་ཡིན་ན་ཞེས་
ཐག་རྦད་ཀྱིས་གཅོད་པ་དག་མི་དགོས་ཀྱང་། རྗེ་བླ་མ་ཉིད་ནས་གཞུང་ལུགས་
ཆེན་མོ་རྣམས་ཀྱི་གནད་བསྡུས་ཏེ། གནས་སྐབས་ཀྱི་གདུལ་བྱ་ལ་ཕན་པར་
དགོངས་པའི་ལྷག་བསམ་གཟུགས་སུ་ཤར་བ་ལྟ་བུར་འདུག་པས་ཅུང་ཟད་བཤད་
ན༑ སྲིད་པ་མཐའ་དག་སྡུག་བསྔལ་གྱི་རང་བཞིན་དུ་མཐོང་བའི་བློ་ཞིག་རྒྱུད་
ལ་མ་སྐྱེས་པར་དེ་དོན་དུ་གཉེར་བའི་བསམ་པ་ལོག་པའི་ཐབས་མེད་དེ། བདེ་
བའམ་ཕུན་སུམ་ཚོགས་པ་ཞིག་ཡིན་པར་མཐོང་ན་དེ་ལ་སྲེད་པའི་བློ་ཁེགས་
མི་ནུས་པ་ནི་ཕྱེ་མ་ལེབ་ཀྱིས་མར་མེ་མཐོང་ནས་ཆགས་པ་ལྟར་རོ། །སྡུག་
བསྔལ་དུ་མཐོང་ཚུལ་ཡང་སྡུག་བསྔལ་གྱི་སྡུག་བསྔལ་ལ་འཇིགས་པ་དུད་འགྲོ་
66



ཡན་ཆད་ལ་ཡོད་ལ། འགྱུར་བའི་བདེ་བ་ལ་ཡིད་སུན་ནས་དེ་ལས་ཐར་འདོད་
བསྐྱེད་པ་ཕྱི་རོལ་བ་ལའང་ཡོད་དེ། འདོད་པའི་ཉོན་མོངས་དང་རྣམ་རྟོག་
ཧ་ཅང་རགས་པས། དེ་ལ་ཡིད་སྐྱོ་སྟེ་གོང་མའི་དངོས་གཞི་བསྒྲུབས། བསམ་
གཏན་དང་བོ་གཉིས་ན་ཡིད་ཚོར་བདེ་བས་སེམས་གཡོ་བས་དེ་ལ་རགས་པར་
བལྟས་ཏེ་གསུམ་པའི་བདེ་དབང་སྒྲུབ་ཅིང་དེ་ལའང་རགས་པར་བལྟས་ཏེ་བཏང་
སྙོམས་སྒྲུབ། དྲི་རོ་གཉིས་ལ་སྲེད་པ་ལྡོག་ཀྱང་གཟུགས་དང་རེག་བྱས་བསྡུས་
པའི་ཡུལ་སྣང་རགས་པ་ལའང་ཡིད་སུན་ཏེ་གཟུགས་མེད་ཀྱི་དངོས་གཞི་སྒྲུབ་
སྟེ་སེམས་རིམ་གྱིས་ཇེ་ཕྲར་སོང་ནས་བསྐལ་བའི་བར་དུ་མི་གཡོ་བའི་ཏིང་
ངེ་འཛིན་གྲུབ་ཀྱང་ཁྱབ་པ་འདུ་བྱེད་ལས་ཡིད་ལོག་པའི་ངེས་འབྱུང་མ་སྐྱེས་
ཤིང་འཁོར་རྩ་གཅོད་བྱེད་ཀྱི་ཕྱོགས་སུའང་མ་སོང་བའི་སླར་ཡང་འཁོར་བ་
འབའ་ཞིག་ཏུ་འཁོར་བ་ལས་ཐབས་མ་བྱུང་ངོ་། །དེས་ན་འདིར་རྣམ་དག་ངེས་
འབྱུང་ཞེས་ཡི་གེ་འབྲུ་གཉིས་བསྣན་པས་ཀྱང་ལམ་གྱི་གནད་ལ་བལྟ་བའི་མིག་
ཕྱེ་སྣང་ངོ་། །སྲིད་མཚོ་ཡི་ཞེས་པ་ལ་སྲིད་པ་ཡི་བྱས་ཀྱང་ཆོག་མོད། འདིར་
མཚོ་ཞེས་དཔེ་དོན་སྦྱོར་བའི་ཡི་གེ་གཅིག་པ་འདི་ཡང་གོ་རྒྱུ་ཆེ་སྟེ། འདིའི་
སྲིད་པ་ནི་ལས་ལ་བྱེད་དགོས་པ་སྐབས་ཀྱིས་ཤེས་ལ། དེ་ལ་དགེ་མི་དགེ་བའི་
ལས་སྣ་རེ་རེའང་གྲངས་སངས་རྒྱས་ཀྱིས་གཟུང་མི་ནུས་པ་ལྟ་བུར་ཡོད་པས་
67



རྒྱ་མཚོ་ཆེན་པོ་ལྟ་བུར་གསུངས་པ་ཡིན་ལ། དེའི་ནང་ནས་སྡུག་བསྔལ་བར་
གྱུར་བའི་འབྲས་བུ་སུས་ཀྱང་དོན་དུ་མི་གཉེར་ཞིང་། བདེ་བའི་འབྲས་བུ་འཁོར་
བའི་ན་ཚོགས་ཁོ་ན་དོན་དུ་གཉེར་བས་ན་བདེ་འབྲས་དོན་གཉེར་ཞེས་གསུངས་
སོ༑ ༑འཁོར་བའི་རྩ་བ་མཐར་ཐུག་ནི་བདག་འཛིན་ཡིན་མོད་ཀྱང་ཕག་མི་
གཙང་བའི་རྫབ་ལ་ཆགས་པའམ། བློན་པོ་བཙོན་ར་ལ་སྐྱིད་པའི་སྣང་བ་ཤར་
བ་བཞིན་དུ། འཁོར་བ་ལས་ཐར་དུ་མི་འཇུག་པའི་འཆིང་བྱེད་ནི་སྲིད་པ་ཡིན་
པས། ལས་ཡོད་ཀྱང་སྲེད་ལེན་གཉིས་མེད་ན་འབྲས་བུ་འབྱིན་མི་ནུས་པ།
དམྱལ་བ་ལྟ་བུར་སྐྱེ་བ་ལ་ཡང་བསིལ་བ་དང་དྲོ་བའི་སྣང་བ་འདོད་ནས་གནས་
དེར་སྐྱེ་བར་ལམ་རིམ་ལས་གསུངས་པ་ལྟར་རོ། །དེས་ན་སྲིད་ལ་བརྐམ་ཞེས་
པ་ནི་ཆགས་པའི་མིང་ངོ་། །དེ་ལྟར་ངེས་འབྱུང་བསྐྱེད་དགོས་པའི་རྒྱུ་མཚན་
ནི༑ རྗེ་ཉིད་ནས་རྗེ་བཙུན་རེད་མདའ་བ་ལ་ཕུལ་བའི་ཞུ་ཡིག་ལས། དེ་ཡང་
འཁོར་བའི་ཉེས་དམིགས་དང་ཐར་བའི་ཕན་ཡོན་མཐོང་བའི་དྲན་ཤེས་སྣ་རེ་
བརྟེན་ནས་སྣང་ཤས་ལ་བློ་འགྲོར་མི་སྟེར་བར་སྲིད་པའི་མཚང་བཅར་ཞིང་།
ཐར་པའི་ཕན་ཡོན་ལ་སེམས་འཛིན་པའི་དམིགས་རྣམས་གོམས་ནས་ངེས་འབྱུང་
ལ་མྱོང་བ་མ་བཏོན་པར་སྦྱིན་པ། ཚུལ་ཁྲིམས། བཟོད་པ། བརྩོན་འགྲུས།
བསམ་གཏན་གྱི་དགེ་རྩ་གང་གོམས་ཀྱང་ཐར་པའི་རྒྱུར་གཏན་ནས་མི་འགྲོ་
68



བ་ཐར་འདོད་ཀྱི་ཐོག་མར་གདམས་ངག་གང་ཟབ་ཟེར་བ་གཞན་ཐམས་ཅད་
བཞག་ནས་ངེས་འབྱུང་ལ་རྟོག་བསྒོམ་བྱ་དགོས་ཞེས་གསུངས་པ་ལྟར་རོ། །ངེས་
འབྱུང་དེ་བསྐྱེད་པའི་ཚུལ་ནི། དལ་འབྱོར་རྙེད་དཀའ་ཚེ་ལ་ལོང་མེད་པ། །ཡིད་
ལ་གོམས་པའི་ཚེ་འདིའི་སྣང་ཤས་ལྡོག །ལས་འབྲས་མི་བསླུ་འཁོར་བའི་
སྡུག་བསྔལ་རྣམས། །ཡང་ཡང་བསམ་ན་ཕྱི་མའི་སྣང་ཤས་ལྡོག་ཅེས་གསུངས་
ཏེ༑ འདིར་འདི་ཕྱིའི་སྣང་ཤས་ལྡོག་ཐབས་གཉིས་གསུངས་པ་ལམ་རིམ་གྱི་
སྐྱེས་བུ་ཆུང་འབྲིང་དང་དོན་གཅིག་མོད་ཀྱང་། ཆུང་ངུ་སྔོན་འགྲོ་བྱས་ཏེ་
ངེས་འབྱུང་གི་ཆོས་སྐོར་དུ་བསྡུས་ནས་གསུངས་པ་ཡིན་ལ། དེ་ཡང་བློ་མ་
སྦྱངས་པའི་སེམས་ཅན་རྣམས་ནི་མ་ཤི་ཚུན་ཆད་ཀྱི་སྣང་བ་འདི་འབའ་ཞིག་
མ་གཏོགས་ཅི་ཡང་མི་འཆར་བས། ཚེ་འདིའི་བདེ་བ་སྒྲུབ་པ་དང་སྡུག་བསྔལ་
སེལ་བའི་ཐབས་ལ། རང་རང་གི་ལུས་དང་སེམས་ཀྱི་རྩལ་ཆེ་ཆུང་གི་ཁྱད་
པར་ཙམ་མ་གཏོགས་ལྷ་དང་མིའི་རྒྱལ་བོ་ནས་བཟུང་སྲིན་བུ་ཕྲ་མོ་ཡན་ཆད་
འདྲའོ། །དེ་ལས་བློ་ཅུང་ཟད་གོང་དུ་སོང་སྟེ་ཕྱི་མ་ཕན་ཆད་དོན་དུ་གཉེར་
བའི་བློ་སྣ་ཞིག་མ་སྐྱེས་པར་འཁོར་བ་ལས་བློ་ལོག་པའི་ངེས་འབྱུང་སྐྱེ་ཚུལ་
གཏན་ནས་མེད་པས་སྔོན་དུ་ཚེ་འདིའི་སྣང་ཤས་བཟློག་ཐབས་གསུངས་སོ། །དེ་
ལ་དལ་འབྱོར་རྙེད་དཀའ་དང་། འཆི་བ་མི་རྟག་པ་དང་། ངན་སོང་གི་སྡུག་



བསྔལ་རྣམས་ཡང་ཡང་སེམས་པ་འདི་ལས་ལྷག་པ་ཞིག་སངས་རྒྱས་ཀྱིས་ཀྱང་
གསུང་དུ་མེད་པས་ན་གདམས་ངག་གི་མཆོག་ཏུ་གོ་དགོས་སོ། །དེ་ལྟར་ཡང་
རྗེ་ཉིད་ཀྱིས་དཀའ་བཞི་བ་ཤེས་རབ་དཔལ་བཟང་བོ་ལ་གནང་བ་ལས། དེ་
ལྟར་རང་ཉིད་སྲིད་པ་ལ་སྐྱོ་བ་སྐྱེས་པའང་ངན་འགྲོར་ལྟུང་བའི་ཚུལ་བསམ་
པ་ན་སྐྱོ་བ་མི་སྐྱེ་བ་ཞིག་ལ་མཐོ་རིས་སུ་འཁོར་བའི་ཚུལ་བསམ་པས་སྐྱོ་བ་སྐྱེ་
ས་མེད་པས། སྔོན་ལ་རང་ངན་འགྲོར་ལྟུང་ན་ཇི་འདྲ་བར་འགྱུར་སྙམ་དུ་
ངན་འགྲོའི་ཉེས་དམིགས་སྒོམ་དགོས་ལ། དེ་ལའང་མྱུར་དུ་འཆི་བ་དང་ཤི་
བའི་རྗེས་སུ་ལས་གཉིས་ལུས་ལ་གྲིབ་མ་བཞིན་དུ་འབྲངས་ནས་འབྲས་བུ་བདེ་
སྡུག་བསྐྱེད་པའི་ལས་འབྲས་ལ་ངེས་པ་བརྟན་པོ་སྐྱེད་དགོས་པའང་སྐྱེས་བུ་ཆུང་
ངུ་དང་ཐུན་མོང་བའི་བསམ་པ་སྦྱངས་འཚལ་ལོ་ཞེས་གསུངས་སོ། །དེ་འདྲ་
བའི་བློ་དེས་ཟིན་པའི་སྒོ་ནས་དེ་རྩ་གང་བྱས་ཐམས་ཅད་ཆོས་ཤ་སྟག་ཏུ་འགྲོ་
མོད་ཀྱང་མཐོ་རིས་སུ་སྐྱེ་བྱེད་ཀྱི་ལས་འབའ་ཞིག་ཏུ་སོང་ནས་འཁོར་བའི་རྒྱུ་
ལས་མ་འདས་པས་ངེས་འབྱུང་གི་བསམ་པའི་ཕྱོགས་ལ་འབད་དགོས་སོ། །
འཁོར་བའི་གནས་གང་དུ་སྐྱེས་ཀྱང་མི་རྟག་ཅིང་མི་བརྟན་པའི་རང་བཞིན་ཅན་
དང་། དེའི་རྩ་བ་ཡང་ལས་སྔ་མའི་ནུས་པ་ཟད་པ་ན་ཡང་ལས་གཞན་གྱི་འབྲས་
བུ་སྨིན་ཅིང་དེ་ལའང་འཕེན་བྱེད་དང་རྫོགས་བྱེད། དེ་དག་གི་སྦྱོར་དངོས་
q0



མཇུག་གསུམ་གྱི་དབང་གིས་རྣམ་སྨིན། རྒྱུ་མཐུན། བདག་འབྲས་རྣམས་
ཆུའི་གཉེར་མ་དང་སྤྲིན་བར་གྱི་ཉི་མ་ལྟར་གཅིག་རྗེས་སུ་གཅིག་མཐུད་དེ་སྡུག་
བསྔལ་གསུམ་གྱིས་རྟག་ཏུ་མནར་བས་ན་མི་རྟག་སྡུག་བསྔལ་གཉིས་སྡུག་བདེན་
གྱི་ཁྱད་ཆོས་སུ་གསུངས་པ་དང་། གང་དུ་སྐྱེས་ཀྱང་སྡུག་བསྔལ་གྱི་གནས།
ཅི་ལ་ལོངས་སྤྱད་ཀྱང་སྡུག་བསྔལ་གྱི་ལོངས་སྤྱོད་ལས་མ་འདས་པས། འཁོར་
བ་ཁབ་ཀྱི་རྩེ་མོ་ན། །བདེ་བ་ནམ་ཡང་ཡོད་མ་ཡིན་ཞེས་གསུངས་པ་ཡིན་པས་
དེ་དག་གི་དོན་བསྡུས་ཏེ་འདིར་ལས་འབྲས་དང་འཁོར་བའི་སྡུག་བསྔལ་སྦྲེལ་
ནས་གསུང་བ་གནད་ཤིན་ཏུ་ཆེའོ། །བསྡུས་དོན་ལས། སྡུག་བདེན་ཉེས་
དམིགས་བསམ་ལ་མ་འབད་ན། །ཐར་བ་དོན་གཉེར་ཇི་བཞིན་མི་སྐྱེ་ཞིང་།།
ཀུན་འབྱུང་འཁོར་བའི་འཇུག་རིམ་མ་བསམ་ན། །འཁོར་བའི་རྩ་བ་གཅོད་
ཚུལ་མི་ཤེས་པས་ཞེས་གསུངས་པ་ལྟར་རོ། །ད་ལྟར་ཡང་ཡང་གོམས་པས་
འཁོར་བའི་སྡུག་བསྔལ་ལ་འཇིགས་སྐྲག་པ་བྱུང་བ་ན་ངེས་འབྱུང་ཙམ་སྐྱེས་
པ་ཡིན་མོད་ཀྱང་། དེ་ལ་ཡིད་སུན་པས་མི་ཆོག་གི་དེ་ལས་ཐར་བར་བྱེད་པའི་
ཐབས་མ་ནོར་བ་ཞིག་ཤེས་དགོས་སོ། །དེའི་ཚུལ་ནི་འཁོར་བའི་སྡུག་བསྔལ་
འདི་རྒྱུ་གང་ལས་བྱུང་བ་ཡིན་དཔྱད་པ་ན། རྒྱུ་མེད་དང་མི་མཐུན་པའི་རྒྱུ་
ལས་བྱུང་བ་མ་ཡིན་པར་ལས་དང་ཉོན་མོངས་པ་ཁོ་ན་ལས་འབྱུང་བ་དང་། དེའི་
71
,



རྩཁའང་བདག་འཛིན་ལ་ཐུག་པའི་ཚུལ་གསུང་བར་དགོངས་འགྲེལ་དང་བཅས་
པ་ནས་གསུངས་པ་ལ་ངེས་པ་སྙིང་ཐག་པ་ནས་འདྲོངས་ཏེ། དེ་ལས་ཐར་བ་
དོན་དུ་གཉེར་བའི་བློ་རྒྱུད་ལ་སྐྱེད་དགོས་སོ། །དེ་ཡང་བློའི་མཆོག་དམན་
དང་དབང་བོ་རྣོ་རྟུལ་གྱིས་འཁོར་རྩ་ངོས་འཛིན་ལུགས་མི་འདྲ་བའི་དབང་གིས་
བདག་མེད་རྟོགས་པ་དགོས་མི་དགོས་དང་བདག་མེད་ལའང་ཕྲ་རགས་བྱུང་
མོད་ཀྱང་། རྗེ་བླ་མ་ཉིད་ཀྱི་གསུང་རབ་ཆེ་ཆུང་འདི་དག་གང་གི་ཆེད་དུ་གསུང་
བའི་གདུལ་བྱའི་གཙོ་བོ་ནི། སྐལ་ལྡན་དབང་བོ་ཡང་རབ་ཀྱི་རིགས་ཡིན་པས་
དེའི་དབང་དུ་བྱས་ན་བདག་མེད་ཕྲ་མོ་རྟོགས་པ་ཡང་སྔོན་དུ་འགྲོ་དགོས་སོ།།
དེས་ན་ངེས་འབྱུང་གི་བསམ་པ་མཚན་ཉིད་ཚང་བ་རྒྱུད་ལ་སྐྱེ་བའི་ཚད་ནི། དེ་
ལྟར་གོམས་པས་འཁོར་བའི་ཕུན་ཚོགས་ལ། །ཡིད་སྨོན་སྐད་ཅིག་ཙམ་ཡང་
མི་སྐྱེ་ཞིང་། །ཉིན་མཚན་ཀུན་ཏུ་ཐར་བ་དོན་གཉེར་བློ། །བྱུང་ན་དེ་ཚེ་ངེས་
འབྱུང་སྐྱེས་པ་ལགས་ཞེས་གསུངས་ཏེ། བྱམས་བསྟོད་རིན་ཆེན་སྒྲོན་མེ་ལས་
ཀྱང་། བདེ་མེད་སྡུག་བསྔལ་བརྒྱ་ཡིས་གཙེས་པ་ཡི། །འཁོར་བའི་ཕུན་ཚོགས་
ཡིད་ལ་དྲན་ཙམ་གྱིས། །ལྕགས་ཁང་འབར་བའི་ནང་དུ་ཚུད་པ་ལྟར། །ཡིད་
ལ་འདོད་པ་ཏིལ་ཙམ་མེད་པར་ཤོག་ཅེས་འབྱུང་བ་ལྟར་སྡུག་བསྔལ་ལྟ་ཅི་སྨོས།
འཁོར་བའི་བདེ་འབྱོར་ལའང་ཡིད་ལ་དྲན་པ་ཙམ་གྱིས་སྐྱོ་ཤས་མནན་མི་ཐུབ་
72.



པ་ཞིག་སྐྱེས་ན་གང་བྱས་ཐམས་ཅད་ཐར་བའི་རྒྱུ་འབའ་ཞིག་ཏུ་འགྲོ་བས་
འཁོརབ་ལ་ཕྱི་མིག་མི་བལྟ་བར་ཐར་བའི་གྲོང་ཁྱེར་དུ་ཆས་པ་ཡིན་པས་ལམ་
གྱི་གཙོ་བོ་གཅིག་ལ་བཞག་གོ །གཉིས་པ་བྱང་ཆུབ་ཀྱི་སེམས་འཆད་པ་ལ།
མཚམས་སྦྱོར་བ་དང་། དངོས་གཉིས། དང་བོ་ནི། ངེས་འབྱུང་དེ་ཡང་
རྣམ་དག་སེམས་བསྐྱེད་ཀྱིས། །ཟིན་པ་མེད་ན་བླ་མེད་བྱང་ཆུབ་ཀྱི། །ཕུན་
ཚོགས་བདེ་བའི་རྒྱུ་རུ་མི་འགྱུར་བས། །བློ་ལྡན་རྣམས་ཀྱིས་བྱང་ཆུབ་སེམས་
མཆོག་བསྐྱེད་ཅེས་གསུངས་ཏེ། དོན་ནི་རེ་མདའ་བ་ལ་ཕུལ་བ་ལས། ཐེག་
ཆེན་སྒྲུབ་པ་པོས་རང་དོན་ཡིད་བྱེད་ཀྱི་སྐྱོན་དང་། གཞན་དོན་གྱི་ཕན་ཡོན་
ལ་དྲན་ཤེས་ཐུན་རེ་བསྟེན་ནས་སེམས་བསྐྱེད་ལ་མྱོང་བ་འདོན་པའི་དམིགས་
རྣམ་གོམས་པར་མ་བྱས་ན་གཞན་གང་བྱས་ཀྱང་ལམ་དུ་མི་འགྱུར་ཏེ། གཞན་
དུ་ན་དགེ་རྩ་རྣམས་རང་དོན་ཡིད་བྱེད་ཀྱི་དབང་བྱས་ནས་དམན་པའི་བྱང་ཆུབ་
ཀྱི་རྒྱུ་འབའ་ཞིག་ཏུ་འགྱུར་བའི་ཕྱིར་ཞེས་དང་། དེ་སྐྱེས་པ་ན་དགེ་བ་ཐམས་
ཅད་ཐར་བ་དང་ཐམས་ཅད་མཁྱེན་པའི་རྒྱུར་དབང་མེད་དུ་འགྲོ་བས། དེས་
ན་འདི་ལ་སྒོམ་རིན་མི་ཆོག་པར་བྱེད་པ་ནི་ལམ་གྱི་གནད་གཏན་ནས་མ་ཤེས་
པ་ཡིན་གསུངས་ཞེས་གསུངས་པ་ལྟར་ཏེ། གསུང་ཞེས་པའི་གསུང་མཁན་
ནི་རྗེ་བཙུན་འཇམ་པའི་དབྱངས་ཉིད་ཡིན་ནོ། །དེ་ཡང་རྣམ་དག་སེམས་བསྐྱེད་
-------



ཅེས་པའི་རྣམ་དག་ནི་སྔ་མ་དང་མི་འདྲ་བར་སེམས་དེ་བསྐྱེད་ཚུལ་རྣམ་དག་
ཅིག་དགོས་པའི་དོན་ཏེ། གཞུང་དངོས་ཀྱི་སྐབས་སེམས་བསྐྱེད་ཚུལ་གཉིས་
གསུངས་པའང་ཚིག་འདིའི་ནུས་པ་དང་བསྟུན་ནས་གོ་དགོས་སོ། །ན་ཚོགས་
བདེ་བ་ཞེས་གསུངས་པ་ནི་རྒྱ་ཆེ་བ་ཞིག་སྟེ། ཐེག་དམན་དགྲ་བཅོམ་པ་རྣམས་
ཀྱིས་ཤེས་སྒྲིབ་མ་སྤངས་པས་སྤངས་པ་ན་ཚོགས་ཀྱང་མེད་ལ། བདེན་གཉིས་
ཅིག་ཅར་དུ་གཟིགས་པའི་རྟོགས་པ་ཕུན་ཚོགས་ཀྱང་མེད། ཉི་ཚེ་བ་ཙམ་ལས་
གཞན་དོན་ན་ཚོགས་ཀྱང་མེད་དོ། །རྫོགས་པའི་སངས་རྒྱས་ནི་ཆེན་པོ་གསུམ་
གསུམ་གྱིས་བསྡུས་པའི་རང་དོན་སྤངས་རྟོགས་ཕུན་ཚོགས་དང་། མཁའ་
ཁྱབ་ཀྱི་འགྲོ་བའི་དོན་ནམ་མཁའ་ཇི་སྲིད་དུ་མཛད་པས་གཞན་དོན་ཞུ་ཚོགས་
གཉིས་ལ་དབང་འབྱོར་ཞིང་། དེ་དག་གི་རྒྱུ་ནི་སེམས་རིན་པོ་ཆེ་འདི་ཉིད་
ཡིན་པའི་ཚུལ་གསུངས་པ་སྟེ་ལེགས་པར་གོ་དགོས་སོ། །གཉིས་པ་ནི། ཤུགས་
དྲག་ཆུ་བོ་བཞི་ཡི་རྒྱུན་གྱིས་ཁྱེར། །བཟློག་དཀའ་ལས་ཀྱི་འཆིང་བ་དམ་པོས་
བསྡམས། །བདག་འཛིན་ལྕགས་ཀྱི་དྲ་བའི་སྦུབས་སུ་ཚུད། །མ་རིག་མུན་
པའི་སྨག་ཆེན་ཀུན་ནས་འཐིབབས། །མུ་མེད་སྲིད་པར་སྐྱེ་ཞིང་སྐྱེ་བ་རུ། །སྡུག་
བསྔལ་གསུམ་གྱིསས་རྒྱུན་ཆད་མེད་པར་མནར། །གནས་སྐབས་དེ་འདྲར་
གྱུར་བའི་མ་རྣམས་ཀྱི། །ངང་ཚུལ་བསམ་ནས་སེམས་མཆོག་བསྐྱེད་པར་
74



མཛོད་ཅེས་གསུངས་ཏེ། ཆུ་བོ་བཞི་ནི་མཛོད་ནས་བཤད་པའི་མ་རིག་པ་དང་།
ལྟ་བ་དང་། འདོད་པ་དང། སྲིད་པའི་ཆུ་བོ་བཞི་ལ་སྦྱར་བ་དང་། ཆུ་བོ་
ཆེན་པོ་བཞི་ལ་དཔེ་སྦྱར་བ་དང་གཉིས་སྣང་ལ། བདག་འཛིན་དང་མ་རིག་
པ་གཉིས་སོ་སོར་གསུང་འདུག་པས་དཔྱད་དཀའ་བ་ལྟར་སྣང་ངོ་། །མཛོད་
ནས་བཤད་པའི་ཆུ་བོ་བཞི་ལ་སྦྱར་ན་བདག་འཛིན་དང་མ་རིག་པ་གཉིས་ལོགས་
སུ་གསུང་དོན་མེད་པ་འདྲ་ཞིང། རྗེ་ཉིད་ཀྱི་དགོངས་པ་གཏིང་ཟབ་པས་ཇི་
བཞིན་ཤེས་དཀའ་ཡང་། སེམས་ལ་ཤར་ཚོད་ཙམ་ནི། འཛམ་གླིང་གི་ཆུ་
བོ་ཆེན་པོ་བཞི་བོ་གཅིག་ཏུ་འདུས་པ་ལྟ་བུ་ཉོན་མོངས་པ་ཤུགས་དྲག་ལ་རྒྱུན་
རིང་བས་རྟག་ཏུ་ཁྱེར་ཞིང་། དཀར་ནག་གི་ལས་སངས་རྒྱས་ཀྱི་མཐུས་ཀྱང་
བཟློག་པར་དཀའ་བའི་འཆིང་བ་དམ་པོས་བསྡམས་པ་དང་། གཉེན་པོ་སྟོབས་
ལྡན་ཡུན་རིང་བོར་མ་གོམས་པར་གཞིག་པར་མི་ནུས་པའི་བདག་ཏུ་འཛིན་པ་
ལྕགས་ཀྱི་དྲ་བའི་སྦུབས་སུ་ཚུད། ལས་འབྲས་ལ་རྨོངས་པའི་མ་རིག་པའི་
མུན་པ་ཀུན་ནས་འཐིབས་པས། མཐའ་མེད་པའི་སྐྱེ་བར་སྡུག་བསྔལ་གསུམ་
གྱིས་རྟག་ཏུ་མནར་བ་ཞེས་བཤད་ན་དགོངས་པར་འགྲོ་སྙམ་སྟེ། ཚིག་རྐང་
དང་བོ་བཞིས་ཀུན་འབྱུང་དང་། ཕྱི་མ་གཉིས་ཀྱིས་སྡུག་བདེན་བསྟན་པར་
ཐེ་ཚོམ་མེད་ལ། ཀུན་འབྱུང་ལ་གཉིས་ལས། ལས་ཀྱི་ཀུན་འབྱུང་ཚིག་ཟིན་
ན5
རྣ,
'



ལ་ཐོན་པས། དང་བོ་ཉོན་མོངས་པ་ལ་སྦྱར་དགོས་པ་དེས་ཤེས་སོ། །ཚིག་
རེ་རེས་དཔེ་རེ་བསྟན་འདུག་པས། ཆུ་བོ་བཞི་ཡང་མཛོད་ཀྱི་ཆུ་བོ་ལ་སྦྱར་
ན་དཔེ་མ་བསྟན་པར་འདུག་པས། ཡོངས་གྲགས་ཀྱི་ཆུ་བོ་བཞི་དང་དཔེ་སྦྱར་
བ་ཡིན་ནམ་སྙམ་སྟེ། ལས་ཀྱི་ཆུ་བོས་སྲིད་པའི་རྒྱ་མཚོར་ཁྱེར་ཞེས་སོགས་
དང་འདི་དག་ཕྱོགས་འདྲ་བར་སྣང་བས་སོ། །སྐབས་འདིར་བདག་འཛིན་
མ་རིག་པར་བཞེད་ཀྱང་སོ་སོར་གསུངས་པ་ལ་དོགས་པ་བྱེད་རྒྱུ་མེད་དེ། མ་
རིག་པ་ལ་བདག་འཛིན་གྱིས་ཁྱབ་པ་སུས་ཀྱང་ཁས་མི་ལེན་པའི་ཕྱིར་རོ། །དེས་
ན་འདིར་མ་རིག་པ་ལས་འབྲས་ལ་རྨོངས་པ་ལ་སྦྱར་དགོས་ཏེ། རྗེ་ཉིད་ཀྱིས།
བླང་དོར་གནས་རྣམས་མ་རིག་འཐུག་པོས་བསྒྲིབས་ཞེས་གསུངས་པ་ལྟར།
བདག་འཛིན་འཁོར་རྩ་ཡིན་མོད་ཀྱང་། བླང་དོར་ལ་རྨོངས་པའི་དབང་གིས་
བདེ་བ་འདོད་ཀྱང་སྡུག་བསྔལ་གྱི་རྒྱུ་འབའ་ཞིག་བསྒྲུབས་པས་རྟག་ཏུ་སྡུག་
བསྔལ་བ་ཡིན་པའི་ཕྱིར་རོ། །འདིས་སྙིང་རྗེ་ཙམ་གྱི་སེམས་བསྐྱེད་ཚུལ་བསྟན་
པར་བཤད་པ་སྣང་མོད། དེ་ཙམ་ཞིག་མ་ཡིན་པར་སེམས་བསྐྱེད་ཚུལ་གཉིས་
ཀ་ཚང་བར་བསྟན་ཏེ། མ་རྣམས་ཞེས་པའི་རྣམས་ཀྱི་སྒྲས་སེམས་སྙོམས་
པ་དང་། མ་ཞེས་པས་མར་ཤེས། ངང་ཚུལ་བསམ་ཞེས་པས་སྔར་ཕན་བཏགས་
པའི་དྲིན་དྲན་དང་དྲིན་གཟོ། ཚིག་གོང་མ་དང་སྦྱར་བས་བདེ་བ་དང་ལྡན་འདོད་



དང་སྡུག་བསྔལ་དང་བྲལ་འདོད་ཀྱི་བྱམས་སྙིང་རྗེ་གཉིས་ཀ་བསྟན་ཏེ། དཔེའི་
སྐབས་སུ་ཆུ་བོས་ཁྱེར་བ་དེ་ལ་ཆུ་ལས་བཏོན། བསྡམས་པ་བཀྲོལ། ལྕགས་
སྦུབས་བཅོམ། ལམ་བདེ་བར་ཁྲིད། ཟས་གོས་སོགས་སྟེར་བ་བཞིན་དུ་སེམས་
ཅན་དེ་དག་གི་གནས་སྐབས་ཀྱི་སྡུག་བསྔལ་བསལ། ཀུན་འབྱུང་གི་རྒྱུན་བཅད་
དེ༑ གས་ཀྱི་བདེ་བ་ལ་འགོད་པའི་ལྷག་བསམ་རྣམ་དག་དང་། བདག་གཞན་
གྱི་བདེ་སྡུག་བརྗེ་བའི་གཏོང་ལེན་གྱི་འཕྲུལ་སོགས་གཞན་དོན་དོན་གཉེར་བསྐྱེད་
ཚུལ་ཤིང་རྟ་ཆེན་པོའི་ལུགས་གཉིས་ཀ་ཆ་ཚང་ཞིང་། བྱང་ཆུབ་དོན་གཉེར་
ཚིག་ཐ་མས་དངོས་སུ་བསྟན་པས་འོག་གི་རྣམ་དག་སེམས་བསྐྱེད་ཅེས་པ་སེམས་
བསྐྱེད་ཚུལ་ལ་སྦྱར་དགོས་པ་འདིས་ཤེས་ལ། རྗེ་ཐམས་ཅད་མཁྱེན་པའི་གསུང་
ཚིག་རེ་རེ་ཡིན་ཀྱང་ལེགས་པར་དཔྱད་ན་རབ་འབྱམས་གསུང་རབ་ཀུན་ལ་
བལྟ་བའི་མིག་ཏུ་འགྱུར་བ་ཞིག་སྣང་ངོ་། །བྱམས་བསྟོད་ལས་ཀྱང་། མཛའ་
བོའི་ཟོལ་གྱིས་བསླུས་ནས་སྲོག་འཕྲོག་ལྟར། །ཕན་ལྟར་བཅོས་ནས་ཡང་དག་
ལམ་འཕྲོག་པའི། །རང་བདེ་འདོད་པ་དུག་བཞིན་སྤངས་ནས་སུ། །བྱང་
ཆུབ་སེམས་དང་འབྲལ་བར་མ་གྱུར་ཅིག །ཅེས་གསུངས་སོ། །ངེས་འབྱུང་
དང་ལྟ་བ་གཉིས་ལ་རྒྱུད་ལ་སྐྱེས་ཚད་རེ་གསུངས་ཀྱང་། སེམས་བསྐྱེད་ལ་
མ་གསུངས་པས་དེའི་རྒྱུ་མཚན་གང་ཡིན་སྙམ་ན། ངེས་འབྱུང་གི་སྐབས་སུ་
77



གསལ་བར་གསུངས་ལ། དེས་ན་རང་ཉིད་སྲིད་མཚོར་ལྷུང་བ་ཇི་འདྲ་བ་དེ་
བཞིན་དུ་སེམས་ཅན་རྣམས་ཀྱང་སྡུག་བསྔལ་གྱིས་མནར་ཚུལ་ལེགས་པར་
བསམ་པ་ན། དེ་དག་སྡུག་བསྔལ་ལས་སྒྲོལ་བའི་ལྷག་བསམ་རྣམ་དག་གི་སྟོབས་
ཀྱིས་ཉིན་མཚན་ཀུན་ཏུ་གཞན་དོན་ཁོ་ན་དོན་དུ་གཉེར་བའི་བློ་ངམ་ངམ་ཤུགས་
ཀྱིས་སྐྱེ་བའི་ཚེ་སེམས་བསྐྱེད་རྒྱུད་ལ་སྐྱེས་པ་ཡིན་ཚུལ་དཔུང་ཞུས་ལས་
གསུངས་པ་ལྟར་སྔར་བཤད་པ་འདིས་གོ་ནུས་པར་དགོངས་ནས་མ་གསུངས་
པ་ཡིན་ནམ་སྙམ་དུ་སེམས་སོ། །གསུམ་པ་ཡང་དག་པའི་ལྟ་བ་འཆད་པ་ལ།
མཚམས་སྦྱོར་བ་དང་། གཞུང་དངོས། སྐྱེས་པའི་ཚད་དང་གསུམ། དང་
བོ་ནི། གནས་ལུགས་རྟོགས་པའི་ཤེས་རབ་མི་ལྡན་ན། །ངེས་འབྱུང་བྱང་
ཆུབ་སེམས་ལ་གོམས་བྱས་ཀྱང་། །སྲིད་པའི་རྩ་བ་གཅོད་པར་མི་ནུས་པས།།
དེ་ཕྱིར་རྟེན་འབྲེལ་རྟོགས་པའི་ཐབས་ལ་འབད་ཅེས་གསུངས་ཏེ། གཞན་རྣམས་
གོ་སླ་ལ་རྟེན་འབྲེལ་རྟོགས་པའི་ཐབས་ཞེས་གསུངས་པ་ནི་དགོས་པ་ཤིན་ཏུ་
ཆེ་སྟེ། རྗེ་བཙུན་མཁྱེན་པའི་གཏེར་གྱིས་རྗེ་ཉིད་ལ་གདམས་པ་ལས། སྣང་
སྟོང་གཉིས་ལ་ཉེ་རིང་བྱེད་མི་ཉན་ཁྱད་པར་དུ་སྣང་ཕྱོགས་འདི་གཙིགས་ཆེ་
ཞེས་གསུངས་པ་ལྟར་རོ། །གཉིས་པ་ལ། འགྲེལ་བ་རྣམས་ལས་ས་བཅད་
བཀོད་པའང་འདུག་མོད་ཀྱང་། འདི་ནི་ཤིན་ཏུ་གོ་དཀའ་བའི་གནད་མཐར་
78



ཐུག་གསུངས་འདུག་པས་ས་བཅད་གསར་དུ་བླངས་ནས་མིག་འབྱེད་པའི་སྒོ་
ཙམ་བསྟན་ན། གང་ཞིག་འཁོར་འདས་ཆོས་རྣམས་ཐམས་ཅད་ཀྱི། །རྒྱུ་
འབྲས་ནམ་ཡང་སླུ་བ་མེད་མཐོང་ཞིང་། །དམིགས་པའི་གཏད་སོ་གང་ཡིན་
ཀུན་ཞིག་པ། །དེ་ནི་སངས་རྒྱས་དགྱེས་པའི་ལམ་ལ་ཞུགས་ཞེས་པ་འདིས་
མདོར་བསྟནནས་ཕྱི་མ་གསུམ་གྱིས་གསལ་བར་གསུངས་སྣང་བས་གོ་བ་གཉིས་
ཞེས་པ་ནི་སྟོང་བའི་གོ་བ་དང་རྟེན་འབྲེལ་གྱི་གོ་བའོ། །སོ་སོར་སྣང་ཞེས་པ་
ནི༑ དེ་གཉིས་ཀྱིས་གཅིག་གིས་གཅིག་གི་ངེས་ཤེས་ལ་གནོད་པའོ། །ད་
དུང་ཞེས་པ་དང་ནམ་ཞིག་ཞེས་པ་གཉིས་སྦྱར་ཏེ་གོ་བ་སོ་སོར་སོང་ཚེ་དཔྱད་
པ་མ་རྫོགས་ལ། གོ་བ་ལྷན་ཅིག་ཏུ་འཆར་ཚེ་དཔྱད་པ་རྫོགས་པར་བསྟན་ཏོ།།
དེ་དག་སེམས་ལ་བཟུང་ནས་དཔྱད་པར་བྱ་ལ། སྣང་བ་རྟེན་འབྲེལ་བསླུ་བ་
མེད་པ་དང་། །སྟོང་བ་ཁས་ལེན་བྲལ་བའི་གོ་བ་གཉིས། །ཇི་སྲིད་སོ་སོར་
སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་རྟོགས་པ་མེད། །ཅེས་པའི་
དོན་ནི་སྣང་ཕྱོགས་དང་སྟོང་ཕྱོགས་གཉིས་ལས་སྣང་བ་རྒྱུ་འདི་ལས་འབྲས་
བུ་འདི་འབྱུང་བའི་རྟེན་འབྲེལ་བསླུ་བ་མེད་པའི་གོ་བ་ནི་ནང་བ་སངས་རྒྱས་པ་
ཐམས་ཅད་ལ་ཡོད་ལ། སྟོང་བའི་ཕྱོགས་རང་བཞིན་གྱིས་གྲུབ་པའི་ཁས་ལེན་
བྲལ་བའི་གོ་བ་ནི་ལྟ་བ་ལ་བློ་ཁ་མ་ཕྱོགས་བར་དུ་མི་འཆར་རོ། །དེ་གཉིས་
79



སོ་སོར་འགྲོ་ཚུལ་ནི། ཡོད་བྱས་ན་གདགས་གཞིའི་ངོས་ནས་ཡོད་པར་གོ །མེད་
བྱས་ན་གཏན་ནས་མེད་པར་གོ་བས་ལྟ་བ་མ་རྙེད་བར་དུ་རང་བཞིན་གྱིས་ཡོད་
པ་དང་། སྤྱིར་ཡོད་པ་གཉིས་དང་། རང་བཞིན་གྱིས་མེད་པ་དང་། གཏན་
ནས་མེད་པ་གཉིས་ཀྱི་ཁྱད་པར་འབྱེད་མི་ཐུབ་པས། རྗེ་ཉིད་ཀྱི་གསུང་རྣམས་
ལས་ཡོད་པ་གཉིས་དང་། མེད་པ་གཉིས་ཀྱི་ཁྱད་པར་འབྱེད་པ་གལ་ཆེའོ་ཞེས་
གསུངས་པ་ནི་འདི་ཡིན་ནོ། །དེ་ཡང་སེམས་ཅན་ཕལ་བ་རྣམས་ཀྱིས་ཡོད་
པ་དང་མེད་པའི་དོན་ལ་དཔྱོད་པ་མ་ཞུགས་ལ་གྲུབ་མཐའ་ལ་སྦྱངས་པ་རྣམས་
ཀྱིས་ཚང་མས་དམིགས་པ་ཡོད་པའི་དོན་ཡིན་ཞེས་པ་ནས་བརྩམས་ཏེ། ལྟ་
བའི་དཔྱད་པའི་གཞི་ཚུགས་ཤིང་། བློའི་མཆོག་དམན་གྱི་དབང་གིས་དོན་
སྨྲ་གཉིས་ཀྱི་ཡུལ་ཇི་ལྟར་གྲུབ་པ་དེ་ལྟར་དུ་བློས་བཟུང་བ་ཡིན་པས་ཡུལ་དང་
མཐུན་ན་བློ་དོན་མཐུན་པ་དང་། མ་མཐུན་ན་བློ་དོན་མི་མཐུན་དུ་བཞག་སྟེ།
དཔེར་ན་དཀར་བོ་མཐོང་བ་ན། དེས་དམིགས་རྐྱེན་བྱས་ནས་དཀར་འཛིན་
མིག་ཤེས་སྐྱེ་བས་ཚད་མས་གྲུབ་ཚུལ་དེ་ཡིན་ཞེས་སྨྲ་བས་ན་དོན་སྨྲ་བ་ཞེས་
ཟེར་རོ། །རྒྱུ་མཚན་དེས་ན། གུང་ཐང་འཇམ་པའི་དབྱངས་ཀྱི་གསུང་མགུར་
ལས། ཁོང་དོན་སྨྲ་དོན་གྱི་ས་ལེ་སྦྲམ། །བདག་རགས་པའི་གཡའ་དང་བྲལ་
ཤུལ་ན། །དོན་རང་མཚན་དངོས་པོས་གྲུབ་པ་ཞིག །ཚུར་རྣམ་པ་གཏོད་



བྱེད་ཡོད་དོ་ཟེར། །ཞེས་གསུངས་སོ། །སེམས་ཙམ་པ་རྣམས་ཀྱིས་ནི་ཁྱོད་
ཀྱི་དེ་ཧ་ཅང་ཡུལ་གྱི་སྟེང་ནས་འཇོག་ཆེ་བས་དེ་ལྟར་གྲུབ་པ་མ་ཡིན་གྱི་སེམས་
ཀྱི་སྟེང་གི་བག་ཆགས་སྨིན་པའི་དབང་གིས་ཡུལ་དང་ཡུལ་ཅན་གཉིས་བདག་
གཅིག་ཏུ་གྲུབ་པ་ཡིན་ལ། ཚད་མར་འགྲོ་མི་འགྲོ་ནི་རིགས་མཐུན་གྱི་བག་
ཆགས་དང། མངོན་བརྗོད་ཀྱི་བག་ཆགས་གཉིས་ཀྱི་འཆར་ཚུལ་སོ་སོར་ཡོད་
པས་སྣང་ཡུལ་དང་འཛིན་སྟངས་ཀྱི་ཁྱད་པར་ཞིབ་ཏུ་ཕྱེ་ནས་འཇོག་དགོས་
སོ་ཞེས་སྨྲ་སྟེ། གསུང་མགུར་ལས། དེ་བཀག་སྟེ་རྣམ་རིག་སྨྲ་བ་རྣམས། །
ནང་འཛིན་པའི་པིར་གྱིས་ངོས་འདི་ན། །ཡུལ་སྣ་ཚོགས་མདངས་བཀྲ་བག་
ཆགས་ཀྱི། །ཚོན་བདེན་པའི་ཤས་ཅིག་ཡོད་པར་སྨྲ། །ཞེས་གསུངས་སོ། །
རང་རྒྱུད་པ་རྣམས་ཀྱིས་ནི། ཁྱོད་གཉིས་ཀྱི་དེ་གཅིག་གིས་ཡུལ་དང་གཅིག་
གིས་ཡུལ་ཅན་ལ་སྦྱོར་ཆེ་བས་དེ་ལྟར་གྲུབ་པ་མ་ཡིན་གྱི། བློ་གནོད་མེད་ལ་
སྣང་བའི་དབང་གིས་ཡོད་པར་འཇོག་ལ། གནོད་པ་ཡོད་མེད་བཟུང་བ་ལྟར་
དུ་ཡུལ་དེ་གྲུབ་མ་གྲུབ་ཀྱི་དབང་གིས་ཡིན་པས། ཡུལ་ཡུལ་ཅན་གཉིས་ཚོགས་
ཀྱི་སྟེང་ནས་འདོག་དགོས་པར་སྨྲ་སྟེ། དེ་ཉིད་ལས། ཁོང་རང་རྒྱུད་པ་རྣམས་
བདེན་པའི་དངོས། །ཡུལ་ཡུལ་ཅན་གང་ལའང་མ་གྲུབ་ཀྱང་། །ལྕགས་རྡོ་
དང་ཕྲད་པའི་རྟེན་འབྱུང་ལས། །མེ་འབྱུང་བ་བསྲེག་བྱེད་རང་མཚན་ཟེར།།



ཞེས་གསུངས་སོ། །དེ་དག་ཐམས་ཅད་ཀྱིས་ཡོད་པར་ཁས་ལེན་ཕྱིན་གདགས་
གཞིའི་ངོས་ནས་ཡོད་དགོས་པར་གོ་ཞིང་། གདགས་གཞིའི་ངོས་ནས་མེད་
ན་ས་བོན་ལས་མྱུ་གུ་འབྱུང་ངོ་ཞེས་པ་དང་། རྡོ་ལས་མྱུ་གུ་འབྱུང་ངོ་ཞེས་
པ་གཉིས་ཁྱད་པར་ཅི་ཡང་མེད་པས་གང་ཡང་ཁས་ལེན་མི་རུང་ངོ་སྙམ་དུ་
དགོངས་ལ། བོད་ཀྱི་མཁས་པ་རྣམས་ཀྱིས་ཀྱང་རང་ལུགས་ལ་གང་ཡང་ཁས་
མི་ལེན་པས་ཁས་ལེན་དང་བྲལ་བ་ཡིན་ནོ་ཞེས་སྨྲ་བ་སོགས་སྣང་སྟོང་གཉིས་
གོ་བ་སོ་སོར་སོང་བ་དེ་སྲིད་དུ་ཐུབ་པའི་དགོངས་པ་མཐར་ཐུག་རྟོགས་པ་མེད་
དོ་ཞེས་གསུངས་པ་ཡིན་ནོ། །འོ་ན་ལྟ་བའི་དཔྱད་པ་རྫོགས་ཚད་ཇི་ལྟར་ཡིན་
ཞེ་ན། ནམ་ཞིག་རེས་འཇོག་མེད་པར་ཅིག་ཅར་དུ། །རྟེན་འབྲེལ་མི་བསླུར་
མཐོང་བ་ཙམ་ཉིད་ནས། །ངེས་ཤེས་ཡུལ་གྱི་འཛིན་སྟངས་ཀུན་ཞིག་ན། །དེ་
ཚེ་ལྟ་བའི་དཔྱད་པ་རྫོགས་པ་ལགས། །ཞེས་གསུངས་ཏེ། དེ་ལྟར་ལགས་
པར་དཔྱད་པའི་དུས་ནམ་ཞིག་ན་སྣང་སྟོང་གཉིས་རེས་འཇོག་མེད་པ་སྟེ་གཅིག་
ཤར་ན་གཅིག་འཇོག་དགོས་པ་དེ་འདྲ་མ་ཡིན་པར་ཅིག་ཅར་དུ་སྟེ་གཅིག་ཚད་
མས་རྟོགས་པ་ན་དེའི་སྟོབས་ཀྱིས་ཅིག་ཤོས་ལ་ངེས་པ་འདྲེན་ནུས་པས། རྟེན་
འབྲེལ་མི་བསླུ་བར་མཐོང་བ་ཁོ་ནས། ངེས་ཤེས་ཏེ་བདེན་འཛིན་གྱི་ཡུལ་གྱི་
འཛིན་སྟངས་ཀུན་ཞིག་ནས་སྟོང་བ་ལྷང་གིས་འཆར་ཐུབ་པ་དེའི་ཚེ་ལྟ་བའི་



དཔྱད་པ་རྫོགས་པ་ལགས་ཞེས་བཀའ་སྩལ་བའོ། །འདིའི་ངེས་ཤེས་ཡུལ་གྱི་
འཛིན་སྟངས་ཞེས་པ་དང་། གོང་གི་དམིགས་པའི་གཏད་སོ་ཞེས་པ་གཉིས་
དོན་གཅིག་པས་འདིའི་ངེས་ཤེས་ནི་བདེན་འཛིན་ལ་བྱེད་དགོས་ཏེ། མཐར་
འཛིན་དམིགས་གཏད་ཐམས་ཅད་འཇིག་བྱེད་པས་ཞེས་གསུངས་པས་སོ། །
སྟོང་བ་དང་རྟེན་འབྱུང་དོན་གཅིག་ཚུལ་ནི། ཡིན་ཁྱབ་མཉམ་མིན་ལ་གཅིག་
དངོས་སུ་རྟོགས་ན་གཅིག་ཤུགས་ལ་རྟོགས་པའང་མིན་ནོ། །དེས་ན་གཅིག་
གིས་གཅིག་ལ་ངེས་པ་སྟེར་ལུགས་ཞིག་ཡིན་པར་གསུང་སྟེ། དཔེར་ན། དབྱུག་
པ་ལྟ་བུ་གྱེན་དུ་བསླངས་ཏེ་བཞག་པ་ན། གཅིག་གིས་འདིས་ཚུགས་མི་ཐུབ་
པོ་བྱས་ན་སྟོང་ཕྱོགས་བཤད་པ་ཡིན་ཀྱང་གཞན་ལ་བརྟེན་དགོས་པར་གོ་ཐུབ་
པ་དང་གཞན་ཞིག་གིས་བརྟེན་དགོས་སོ་ཞེས་སྨྲས་ན་སྣང་ཕྱོགས་བཤད་པ་ཡིན་
ཀྱང་ཁོ་རང་གིས་ཚུགས་མི་ཐུབ་པ་གོ་ཡོང་བ་བཞིན་དུ། རང་བཞིན་གྱིས་
མེད་བྱས་ན་གཏན་མེད་མ་ཡིན་པར་རྟེན་འབྲེལ་གྱི་དོན་དུ་གོ་བ་དང་། རྟེན་
འབྲེལ་ཞེས་བཤདན་ཚུགས་ཐུབ་ཏུ་གྲུབ་པར་མི་གོ་བར་རང་བཞིན་གྱིས་སྟོང་
བའི་དོན་དུ་གོ་བ་སྟེ་འདི་ལས་གསལ་བ་ཞིག་སུས་ཀྱང་བཤད་མི་ཐུབ་པོ། །ལྟ་
བའི་དཔྱད་པ་རྫོགས་པ་ལ་དེ་ལས་གཞན་པའི་གོ་བ་ཁྱད་པར་ཅན་ཡོད་ཚུལ་
ནི༑ གཞན་ཡང་སྣང་བས་ཡོད་མཐའ་སེལ་བ་དང་། །སྟོང་བས་མེད་མཐའ་
s3



སེལ་ཞིང་སྟོང་བ་ཉིད། །རྒྱུ་དང་འབྲས་བུར་འཆར་བའི་ཚུལ་ཤེས་ན། །མཐར་
འཛིན་ལྟ་བས་འཕྲོག་པར་མི་འགྱུར་རོ། །ཞེས་གསུངས་ཏེ། དེའི་དོན་རེད་
མདའ་བའི་ཞུ་ཡིག་ལས། དེ་ཡང་སྟོང་བས་ཡོད་མཐའ་དང་སྣང་བས་མེད་
མཐའ་སེལ་བ་འདི་རྒྱང་ཕན་གྱི་བར་ལ་ཐུན་མོང་བ་ཡིན་པས་ཐལ་འགྱུར་བའི་
ཁྱད་ཆོས་ལ། སྣང་བས་ཡོད་མཐའ་དང་སྟོང་བའི་མེད་མཐའ་སེལ་ཞིང་།
སྟོང་ཉིད་རྒྱུ་འབྲས་སུ་འགོད་ཚུལ་ཤེས་དགོས་ལ། འཁོར་འདས་ཀྱི་ཆོས་
རྣམས་རྒྱུ་ལ་བརྟེན་ནས་འབྲས་བུ་འབྱུང་བ་མི་བསླུ་བའི་ཚུལ་རང་ལུགས་སུ་
ཁས་ལེན་ལ། དེ་ཉིད་ཀྱིས་མཐའ་ཐམས་ཅད་སྤོང་བའི་སྟོང་བ་ཉིད་དུ་འགྱུར་
ཚུལ་སོགས་དཔག་ཏུ་མེད་པ་ཡོད་ལ་ཞེས་པ་འདི་ལས་ལྷག་པ་ཞིག་བཤད་དཀའ་
ལ༑ འདི་འདྲའི་གསལ་བ་ཞིག་གསུང་བཞིན་དུ་ད་དུང་རྗེས་འཇུག་འགའ་
རེས་སྟོང་བས་ཡོད་མཐའ་དང་། སྣང་བས་མེད་མཐའ་སེལ་བར་རང་ལུགས་
ཁས་ལེན་མི་ལེན་དོགས་པ་བྱས་པ་ཡང་སྣང་སྟེ། རྒྱང་ཕན་གྱི་བར་གྱིས་ཐུན་
མོང་དུ་ཁས་ལེན་པར་གསུངས་བཞིན་དུ་ཡང་དོགས་པ་བྱེད་པ་ནི་ཡིད་སྐྱོ་བའི་
གནས་སོ། །མཐའ་གཉིས་སེལ་ཚུལ་ནི། སྣང་བ་རྒྱུ་མཚན་དུ་བྱས་ཏེ་གདགས་
གཞིའི་ངོས་ནས་མ་གྲུབ་པ་དང། སྟོང་བ་རྒྱུ་མཚན་དུ་བྱས་ནས་ཐ་སྙད་ཀྱི་
བྱ་བཞག་བསླུ་མེད་དུ་གོ་བ་ལ་བྱེད་དགོས་ཏེ། སྟོང་བ་རྟེན་འབྱུང་གཉིས་དོན་
84



གཅིག་ཏུ་གོ་བ་ལ་ཐུག་གོ །དེས་ན་གུང་ཐང་རིན་པོན་ཆེས། ཀླུ་སྒྲུབ་ཀྱི་
བསྟོད་པར། གཞན་དག་སྟོང་ཞེས་བཀག་པར་དང་། །སྣང་ཞེས་སྒྲུབ་པ་
ཉིད་གོ་བས། །འཐག་མཁན་སྟབས་བཞིན་ཕྱོགས་སུ་ལྷུང་། །ཁྱོད་ཀྱིས་བཟློག་
སྟེ་བདེ་བར་བཞུགས། །ཞེས་དང་། རྒྱུ་རྐྱེན་ཆ་ཤས་དུ་མ་ཞིག །ཚོགས་
ནས་ཕར་ལ་འཇོག་དགོས་པ། །ཚུགས་ཐུབ་རང་དབང་བྲལ་བའི་རྟགས། །དེ་
ནི་རྟེན་འབྱུང་སྟོང་བར་གསུངས། །རང་དབང་ངོ་བོས་མ་དམིགས་ཀྱང་། །སྣ་
ཚོགས་སྣང་བ་མི་འགག་པས། །རྐྱེན་ཚོགས་འཇའ་ཚོན་སྣང་ཙམ་དང་། །འདྲ་
བར་སྟོང་བས་རྟེན་འབྱུང་གསུངས། །ཞེས་གསུངས་སོ། །སྟོང་ཉིད་རྒྱུ་འབྲས་
སུ་འཆར་ཚུལ་ནི། སྟོང་ཉིད་མེད་དགག་དེ་ཉིད་རྒྱུ་འབྲས་སུ་འགྱུར་གསུངས་
པ་མིན་གྱི། གདགས་གཞིའི་ངོས་ནས་ཡོད་ན་མིང་རྟོག་གིས་བཏགས་པ་ལ་
མི་ལྟོས་པས་སྟོང་བ་དེ་ལ་མིང་རྟོག་གིས་བཟོས་ནས་བཞག་པ་སྟེ། དཔེར་
ན་སྔར་ནས་དགེ་བསྐོས་ཡིན་པར་གྲུབ་ན་གསར་དུ་བསྐོ་མི་དགོས་ལ། དགེ་
བསྐོས་སོ་ཞེས་མིང་བཏགས་པ་ན་བྱ་བྱེད་ཐམས་ཅད་བསྙོན་མེད་དུ་ཚད་མས་
གྲུབ་པ་བཞིན་ནོ། །དེ་ཙམ་ཞིག་རང་རྒྱུད་པ་མན་ཆད་ཀྱིས་མ་མཁྱེན་པ་ག་
ལ་ཡིན་ཀྱང་། དེ་བཏགས་ཡོད་ཡིན་པའི་དོན་ཡིན་གྱི་རང་ངོས་ནས་མ་གྲུབ་
པའི་དོན་མིན་ཞེས་སྨྲ་བས། རང་རེའི་སེམས་ལ་རྫས་བཏགས་ཀྱང་འཆར་
85



དཀའ་བར་ཡོད་དོ། །ཤེས་རབ་སྙིང་བོ་ལས། གཟུགས་སྟོང་བའོ། །སྟོང་
བ་ཉིད་གཟུགས་སོ། །གཟུགས་ལས་ཀྱང་སྟོང་བ་ཉིད་གཞན་མ་ཡིན། སྟོང་
བ་ཉིད་ལས་ཀྱང་གཟུགས་གཞན་མ་ཡིན་ནོ་ཞེས་པ་འདི་དེ་དུས་ཀྱི་གདུལ་བྱ་
ལ་དེ་ལས་ལྷག་གསུང་མི་དགོས་པ་ལྟར་ཡོད་ཀྱང་། ད་ལྟའི་གདུལ་བྱའི་དེ་
ཙམ་གྱིས་གོ་མི་ཐུབ་པས་དགོངས་འགྲེལ་མཁན་པོ་རྣམས་ཀྱིས་བདེན་གཉིས་
ངོ་བོ་གཅིག་པའི་དོན་དུ་གསུངས་ཀྱང་། དེ་ཡང་ཁ་རྒྱུག་ཙམ་དུ་སོང་བས་
མཛུབ་ཁྲིད་བྱས་ན་གཟུགས་ཀྱི་ཚོགས་པ་དང་ཆ་ཤས་གང་གི་སྟེང་དུ་ཡང་རང་
ངོས་ནས་གྲུབ་པ་ཞིག་མེད་པས་གཟུགས་སྟོང་བའོ་ཞེས་གསུངས། གང་ཡང་
མ་གྲུབ་པ་དེ་ལ་འདི་གཟུགས་སོ་ཞེས་མིང་རྟོག་གིས་བཞག་པ་ན་རྟེན་འབྲེལ་
གྱི་སྣང་བ་བསླུ་མེད་དུ་འགྲུབ་ཡོད་པས་སྟོང་བ་ཉིད་གཟུགས་སོ་ཞེས་གསུངས།
དེ་ལྟར་སྣང་སྟོང་གཉིས་མིང་གི་སྒོ་ནས་ཐ་དད་དུ་འཆར་ཀྱང་། དོན་ལ་ངོ་
བོ་དབྱེར་མེད་པས་ཚིག་ཕྱི་མ་གཉིས་གསུངས་པ་ཡིན་ནོ། །རྗེ་ཉིད་ནས་འཇམ་
དབྱངས་ལ་ལྟ་བ་སྟོན་པའི་བླ་མ་སུ་དྲག་ཞུས་པ་ན། རེད་མདའ་བ་ལས་དྲག་
པ་མེད། དེས་ཀྱང་རྫོགས་པར་བཤད་མི་ཐུབ་ཅེས་གསུངས་པས། མི་ཐུབ་
རྒྱུའི་དོན་ནི་མཐའ་གཉིས་སེལ་ཚུལ་དང་སྟོང་ཉིད་རྒྱུ་འབྲས་སུ་འཆར་ཚུལ་
འདི་ཡིན་པར་བླ་མ་རྣམས་གསུངས། རྗེ་བཙུན་ལ་ལྟ་བའི་དཔྱད་པ་རྫོགས་



ཚད་གང་ལགས་ཞུས་པར། སྣང་ཙམ་གྱིས་མངོན་ཞེན་བཟློག་མི་བཟློག་ལྟོས་
དང་གསུངས་པའང་འདི་ཡིན་ནོ། །གཞན་ཡང་ཆོས་ཅན་མཐུན་སྣང་བ་མེད་
ཚུལ་སོགས་འདིའི་ཁྱད་ཆོས་ཐམས་ཅད་ཀྱི་རྩ་བ་འདི་ལ་ཐུག་ཡོད་པས་རྣམ་
དཔྱོད་ཅན་རྣམས་ཀྱིས་ལེགས་པར་དཔྱད་དགོས་སོ། །དེས་ན་བྱམས་བསྟོད་
ལས། ཀུན་ནས་ཉོན་མོངས་རྣམ་པར་བྱང་བ་ཡི། །མི་འདྲའི་རྒྱུ་འབྲས་ཕན་
ཚུན་མི་འཁྲུལ་བ། །མཐོང་བ་ཙམ་གྱིས་མཐར་འཛིན་འཇིག་གྱུར་པའི། །རྟེན་
འབྲེལ་ཟབ་མོའི་དེ་ཉིད་རྟོགས་པར་ཤོག །ཅེས་དང་། འཇམ་པའི་དབྱངས་
ཀྱིས་ཀྱང་། དཔལ་ཐུབ་པའི་དགོངས་པ་མཐར་ཐུག་ནི། །བྱད་མེ་ལོང་ངོས་
ལ་ཤར་བ་བཞིན། །སྣང་ཙམ་པོ་མ་གཏོགས་ཕྱི་ནང་ན། །དོན་ངོ་བོས་གྲུབ་
པ་འགར་ཡང་མེད། །ཅེས་སོགས་གསུངས་སོ། །མཇུག་གི་དོན་ནི། དེ་
ལྟར་ལམ་གྱི་གཙོ་བོ་རྣམ་གསུམ་གྱི། །གནད་རྣམས་རང་གིས་ཇི་བཞིན་རྟོགས་
པའི་ཚེ། །དབེན་པ་བསྟེན་ཏེ་བརྩོན་འགྲུས་སྟོབས་བསྐྱེད་ནས། །གཏན་གྱི་
འདུན་མ་མྱུར་དུ་སྒྲུབས་ཤིག་བུ། །ཞེས་གསུངས་ཏེ། འདི་ཉིད་ལ་གནང་
བའི་ཆབ་ཤོག་གཅིག་ལས། ཁོ་བོས་སྨྲས་པའི་རྗེས་སུ་ཞུགས་ཤིག་དང་། །ཚེ་
རབས་ཀུན་ཏུ་སྤྱོད་དང་སྨོན་ལམ་ཀུན། །མཚུངས་པར་སྤྱད་དེ་ནམ་ཞིག་སངས་
རྒྱས་ཚེ། །བདུད་རྩིའི་བགོ་བཤའ་ཐོག་མར་སྦྱིན་པར་བྱ། །ཞེས་གསུངས་
87



སྣང་བས་སྲས་ཀྱི་ཐུ་བོ་མཆོག་ཅིག་ཡིན་པར་སྣང་ངོ་། །དེ་ལྟར་ན་ལམ་གྱི་
གཙོ་བོ་རྣམ་གསུམ་གྱི་རྩ་བའི་ཚིག་གི་དོན་ཅུང་ཟད་བཤད་ཟིན་ཏོ། །འོ་ན་
བྱང་ཆུབ་ལམ་རིམ་དང་འདི་གཉིས་ཀྱི་ལམ་འཁྲིད་ཚུལ་གཅིག་གམ་མི་གཅིག་
ཅེན། དོན་ལ་ཁྱད་པར་མེད་ཀྱང་གང་རྩལ་དུ་བཏོན་ནས་གསུང་ལུགས་ཀྱིས་
སོ་སོར་བཞག་པར་སྣང་ངོ་། །གདམས་པ་འདི་ནི་རྗེ་བཙུན་མཁྱེན་པའི་གཏེར་
གྱིས་རྗེ་རང་ཉིད་ལ་གནང་བའི་གདམས་ངག་ཐུན་མོང་མ་ཡིན་པ་སྟེ། དེ་ལ་
དགོས་པ་ཁྱད་པར་ཅན་གསུམ་ཡོད་དེ། དགག་ཕྱོགས་ནས་བོད་ཀྱི་གདུལ་
བྱ་འདི་རྣམས་ནི་གང་ཟབ་དང་གང་མྱུར་ཞིག་ལ་ཧམ་པ་ཆེ་བ་ལས་བསྟན་པ་
སྤྱིའི་ལམ་གྱི་བགྲོད་ཚུལ་དང་། རང་གི་རྒྱུད་ཚོད་དང་འཚམ་མི་འཚམ་རྟོག་
དཔྱོད་གང་ཡང་མེད་པས་ཇི་ཙམ་འབད་ཀྱང་ལམ་གྱི་ཆ་ཤས་རེ་ཙམ་དུ་སོང་
ནས་རྒྱལ་བའི་དགོངས་པ་དང་མཐུན་པའི་རྒྱུད་འདུལ་ལུགས་ཤིག་གཏན་ནས་
མི་ཤེས་པས་དེ་དག་འདུལ་བའི་ཆེད་དུ་ཡིན་ལ། སྒྲུབ་ཕྱོགས་ནས་འཁོར་ཡོད་
ཀྱང་གཙོ་བོ་འབྱོན་ཞེས་གྲགས་པ་ལྟར་ལམ་གྱི་གཙོ་བོ་མ་ནོར་བ་ཞིག་ཉམས་
སུ་བླངས་ན་གཞན་རྣམས་དེའི་འཁོར་གྱི་ཚུལ་གྱིས་འབྱུང་བས་ན། མ་མཐར་
ཐར་བའི་རྒྱུ་དང་། རང་སངས་རྒྱས་ཀྱི་རྒྱུ་འགྲོ་བའི་ཐབས་མེད་མི་རུང་བ་
རྣམས་ཚང་བར་འགྱུར་བ་ཡིན་ནོ། །འདི་ཉིད་གང་གི་ཆེད་དུ་གསུང་བའི་གདུལ་
88



བྱའི་གཙོ་བོ་ནི། རྗེ་ཉིད་ཀྱི་རང་ལུགས་འདི་ཀའི་གདུལ་བྱའི་གཙོ་བོ་རིན་
པོ་ཆེ་ལྟ་བུ་སྔགས་ཀྱི་དབང་དུ་བྱས་པ་ཡིན་ལ། དེ་དག་གིས་ནི་ངེས་འབྱུང་
གི་བསམ་པ་ལ་མྱོང་བ་ཐོན་པར་བྱས་ཏེ། སོ་ཐར་གྱི་སྡོམ་པ་རྣམ་པར་དག་
པ་གཞིར་བཟུང་། བྱང་ཆུབ་ཀྱི་སེམས་རིན་པོ་ཆེ་བསྐྱེད་པའི་ཐབས་ལ་འབད་
དེ༑ དེ་ལ་མྱོང་བ་ཐོན་པ་ན་འཇུག་སྡོམ་བླངས་ཏེ། དེའི་བསླབ་བྱ་ལ་ཚུལ་
བཞིན་དུ་སློབ་ཅིང་ཟབ་མོ་དབུ་མའི་ལྟ་བ་འཕགས་པ་ཡབ་སྲས་ཀྱི་དགོངས་པ་
ལྟར་ཕྲ་ཞིང་ཞིབ་པར་གཏན་ལ་ཕབ་སྟེ་ཐོས་བསམ་གྱིས་མྱོང་བ་ཐོན་པར་བྱས།
དེ་ནས་དབང་རྣམ་པར་དག་པ་མནོས་ཏེ་ཐུན་དྲུག་གི་ཉམས་ལེན་གྱི་སྟེང་ནས་
སྡོམ་གསུམ་མིག་འབྲས་ལྟར་བསྲུང་བ་གཞིར་བྱས་ཏེ། དཀར་ཆག་ཐོའི་ཡིག་
ཆུང་ལས་འབྱུང་བ་ལྟར་བདེ་གསང་འཇིགས་གསུམ་གྱི་རྣལ་འབྱོར་ཟུང་དུ་
འབྲེལ་བའི་སྒོ་ནས་ཞི་ལྷག་ཟུང་དུ་འབྲེལ་བའི་སྒོམ་བྱུང་གི་སྟོབས་ཀྱིས་ཐ་མལ་
གྱི་སྣང་ཞེན་ཟིལ་གྱིས་མནན། གྲུབ་ཆེན་གྱི་མན་ངག་གིས་ལྡེ་མིག་བྱས་ཏེ་
རྩབཤད་ལེགས་པར་སྦྱར་བའི་ཁོངས་ལས་ཐོན་པའི་རྫོགས་རིམ་གྱི་རྣལ་འབྱོར་
དཔྱིས་ཕྱིན་པར་བསྐྱེད་དེ་ཟུང་འཇུག་གི་གོ་འཕང་ཚེ་འདི་ཉིད་ལ་ཐོབ་པར་བྱེད་
པ་ཡིན་ནོ། །འདི་དག་བླ་མ་དབུ་མ་བ་ལ་ཕུལ་བའི་ཞུ་འཕྲིན་ལས་གསལ་བར་
གསུངས་འདུག་པས་དེར་སྦྱར་ནས་བལྟ་བར་བྱའོ། །དེའང་རྒྱ་ཆེན་སྤྱོད་རྒྱུད་



དང་ཟབ་མོ་ལྟ་རྒྱུད་གཉིས་ཆ་ཚང་བ་ངེས་པར་དགོས་ཀྱང་། གང་རྩལ་དུ་
འདོན་ལུགས་ཀྱི་སྒོ་ནས་སོ་སོར་བཞག་པ་ལྟར་བཀའ་གདམས་སྔོན་མ་དང་
དགེ་ལྡན་པ་རྣམས་ཀྱང་བྱང་ཆུབ་ཀྱི་སེམས་དང་ཡང་དག་པའི་ལྟ་བ་གཉིས་
རྩལ་དུ་འདོན་ཕྱོགས་ཅུང་ཟད་མི་འདྲ་བ་ཙམ་ལས་གཞུང་མཐུན་པས་ན་བཀའ་
གདམངས་སྔ་ཕྱི་ཞེས་གྲགས་པ་ཡིན་ལ། དེ་བཞིན་དུ་རང་ལུགས་འདི་ཉིད་
ཀྱང་རྗེ་བླ་མའི་ཐུགས་བསྐྱེད་ལྟར་དབུ་མའི་ལྟ་བ་དང་རྡོ་རྗེ་ཐེག་པ་གཉིས་ཟུང་
དུ་འབྲེལ་བའི་སྟེང་ནས་བཞག་པ་ཡིན་ནོ། །དེས་ན་དགེ་ལྡན་རང་ལུགས་འདི་
ཉིད་ནི། དེ་གཉིས་ལམ་གྱི་སྲོག་ཏུ་བྱས་ནས་རྒྱལ་བའི་བསྟན་པ་ཡོངས་སུ་
རྫོགས་པ་ལམ་གྱི་ལུས་གཅིག་ཏུ་དྲིལ་བ་སྟེ། དེའི་ཚུལ་ནི་བཀའ་འཁོར་ལོ་
རིམ་པ་གསུམ་དང་། དེའི་དགོངས་པ་འགྲེལ་བའི་གྲུབ་མཐའ་སོ་སོའི་པཎ་
གྲུབ་ཀྱི་གཞུང་གང་ཡོད་ཐམས་ཅད་གྲུབ་མཐའི་མཆོག་དམན་གྱི་དབང་གིས་
རྒྱལ་བའི་དགོངས་པར་སོང་མ་སོང་ཞིབ་ཏུ་ཕྱེ་སྟེ། ཐེག་དམན་གྱི་གཞུང་
མཐའ་དག་པ་ཆུང་འབྲིང་གི་ལམ་རིམ་སྟོན་བྱེད་ཡིན་པས་དེའི་ཉམས་ལེན་
དུ་བསྡུས། ཐེག་ཆེན་གྱི་གཞུང་རྣམས་ཤེར་མདོའི་ཡན་ལག་ཡིན་པས་ཐབས་
ཀྱི་ཕྱོགས་གང་གསུངས་ཐམས་ཅད་སྦས་དོན་མངོན་རྟོགས་ཀྱི་རིམ་པར་བསྡུས་
ཏེ་བྱང་ཆུབ་ཀྱི་སེམས་སྤྱོད་པ་དང་བཅས་པའི་ཆོས་སྐོར་དུ་བྱས། ཟབ་མོ་
90



ལྟ་བའི་ཕྱོགས་གང་གསུང་ཐམས་ཅད་བདག་མེད་ཕྲ་རགས་ཀྱི་རིམ་པས་མཐར་
གཏུགས་པར་བྱས་ཏེ་དངོས་བསྟན་སྟོང་ཉིད་ཀྱི་རིམ་པའི་ཉམས་ལེན་ཞི་ལྷག་
གི་བསྒོམ་ཚུལ་དུ་བྱས། སྔགས་ཀྱི་ཕྱོགས་ལ་རྒྱུད་སྡེ་བཞིའི་ལམ་གྱི་རིམ་
པ་རྣམས་ཞིབ་ཏུ་གཏན་ལ་ཕབ་སྟེ། ཕན་ཚུན་བྱེད་ལས་ཀྱི་སྒོ་ནས་དོད་ཐུབ་
ཏུ་སྦྱར་ཏེ་བླ་མེད་ཀྱི་ལམ་རིམ་དུ་བསྡུས། དེ་ལ་རྒྱུ་དོན་མན་ངག་ཏུ་ཐོན་པའི་
ཉམས་ལེན་གྱི་སྒོ་ནས་སྐུ་ཐུགས་ཟུང་འཇུག་གི་གོ་འཕང་སྒྲུབ་པར་བྱེད་པ་སྟེ།
མདོར་ན་བསྒོམ་བྱའི་ངོ་བོ་མ་ནོར་བ། གྲངས་མ་ཆད་པ། གོ་རིམ་མ་འཁྲུག་
པ༑ ཚིག་དོན་གྱི་ཆ་ཕྲ་མོ་རེ་ལའང་ལུང་རིགས་ཀྱི་སྒྲུབ་བྱེད་དང་བཅས་པ།
སྒོ་གང་ནས་ཉམས་སུ་བླངས་ཀྱང་བསྟན་པའི་གནད་ཐམས་ཅད་དེའི་སྟེང་དུ་
གྲུ་བཞི་ལམ་གྱིས་འགྲིགས་འོང་བ་ཞིག་ཡིན་ནོ། །ཞེས་རྗེའི་བསྟོད་འགྲེལ་
ལས་གསུངས་པས་ཤིན་ཏུ་ངོ་མཚར་བའི་ལམ་ཡིན་ནོ། །ཚུལ་འདི་དག་གོ་
ན༑ རྒྱ་དཀར་ནག་བོད་དང་སོག་པོའི་ཁུལ་དུ་བྱུང་བའི་གྲུབ་མཐའ་ཐམས་
ཅད་ལས་ཁྱད་པར་དུ་འཕགས་པ་ཡིན་ཚུལ་ལ་ངེས་པ་རྙེད་པར་འགྱུར་གྱི།
གཞན་རྣམས་ནི་ལམ་ལྟར་སྣང་ཡིན་ལ་ངེད་ཅག་གི་ལུགས་འདི་མཆོག་ཏུ་གྱུར་
པ་ཡིན་ནོ་ཞེས་ཨུ་ཚུགས་བྱས་པ་ཙམ་གྱིས་ཕན་པ་མེད་པར་མ་ཟད། རང་
ངམ་གཞན་གྱི་གྲུབ་པའི་མཐའ། །ཆོས་ལ་སྨོད་པ་དྲུག་པ་ཡིན། །ཞེས་དང་།
91



མུ་སྟེགས་ཅན་ལ་སྨད་མི་བྱ། །ཞེས་པ་ལྟར་གྱི་ཉེས་དམིགས་ཀྱང་འབྱུང་ཉེན་
ཆེའོ། །དེས་ན་བསྟན་པ་འདི་ལྟ་བུ་དང་མཇལ་བའི་སྐབས་སུ་ངེས་པར་སྙིང་
བོ་ཞིག་ཅི་ལོན་བྱེད་དགོས་ཏེ། རྒྱན་ལས། སངས་རྒྱས་རྣམས་ལ་ལྷག་པར་
བྱས། །དེ་ལ་དགེ་བའི་རྩ་བ་བསྐྲུན། །དགེ་བའི་བཤེས་ཀྱི་མགོན་བཅས་པ།།
འདི་མཉན་པ་ཡི་སྣོད་ཡིན་ནོ། །ཞེས་གསུངས་པའི་དུས་ཐོག་ཏུ་བབས་པ་དེའི་
ངོ་ཤེས་དགོས་པས་སོ། །སྨྲས་པ། རྒྱལ་བ་དབང་བོ་ཏོག་ཅེས་བྱ་བའི་དྲུང་།།
རྒྱལ་སྲས་སྙིང་སྟོབས་ཆེན་པོས་དམ་བཅས་ཚེ། །རྒྱལ་བ་སྲས་བཅས་ཀུན་
གྱི་བཀའ་བབས་པས། །རྒྱལ་བསྟན་སྙིང་བོ་འདི་ལ་སུ་མི་གུས། །རྣམ་འདྲེན་
ཐུབ་པའི་དབང་བོའི་སྤྱན་སྔ་རུ། །རྣམ་དག་ཤེལ་འཕྲེང་ཕུལ་ནས་ཐུགས་བསྐྱེད་
ཚེ༑ ༑རྣམ་དཀར་ཆོས་དུང་གནང་ཞིང་ལུང་བསྟན་པས། །རྣམ་པར་དག་
པའི་ལུགས་བཟང་འདི་རྨད་བྱུང་། །ཐུབ་པས་ང་ནི་མྱ་ངན་འདས་རྗེས་སུ།།
འཇམ་དཔལ་དབྱངས་ཁྱོད་བྱིས་པའི་གཟུགས་ཀྱིསནི། །སངས་རྒྱས་མཛད་
པ་མངོན་སུམ་སྟོན་ནོ་ཞེས། །དཔྱད་གསུམ་དག་པའི་ལུང་འདིར་ཡིད་རྟོན་
ཅིག །ཐུབ་པའི་བས་མཚམས་ཐུབ་པའི་བཀའ་བཞིན་དུ། །སྒྲུབ་པའི་ཁྲིམས་
གཙང་པད་མ་དཀར་བོའི་ཚལ། །སྐལ་ལྡན་དད་པ་འདྲེན་པའི་དམིགས་རྐྱེན་
གྱིས། །མཐོང་ཐོས་དྲན་པ་ཀུན་གྱི་ཡིད་རབ་ཚིམ། །བྱིང་རྨུགས་འཕྲོ་རྒོད་
_92



སྐྱོན་གྱིས་མ་སྦགས་པའི། །སྒོམ་བྱང་ཏིང་འཛིན་བརྟན་པོ་དྭངས་པའི་མཚོ།།
ཞི་བར་གནས་པ་གཡོ་བ་མེད་བཞིན་དུ། །ལྷག་མཐོང་ཉེའུ་ཆུང་འཁྱུག་པའི་
ངོ་མཚར་ལྟོས། །བདེ་གཤེགས་ཀུན་གྱི་ཐུགས་ཀྱི་དགོངས་པའི་མཐིལ། །ཐར་
བ་འདོད་པ་ཀུན་གྱི་བགྲོད་གཅིག་ལམ། །སྣང་སྟོང་ཟུང་འཇུག་མཐའ་བྲལ་
དབུ་མའི་ཚུལ། །གསལ་བྱེད་ལུགས་བཟང་འདི་ལས་གཞན་ན་གང་། །རྒྱལ་
ཀུན་གསང་གསུམ་ཀུན་འདུས་གསང་བའི་མཛོད། །མཁའ་འགྲོའི་ཐུགས་
བཅུད་བདེ་བ་མཆོག་གི་ལམ། །ཕྱི་ནང་གཤིན་རྗེ་མཐར་བྱེད་དུས་ཀྱི་དགྲའི།།
ལམ་བཟང་ཟུང་འཇུག་སྐལ་ལྡན་སྙིང་གི་གསོས། །གསལ་སྟོང་འཛིན་མེད་
ཕྱག་ཆེན་རྫོགས་ཆེན་གྱིས། །ཞག་གཅིག་འོད་སྐུར་གྲོལ་བའི་འུད་ཀྱིས་ཅི།།
ཐུན་གཅིག་ལ་ཡང་མདོ་སྔགས་མ་ལུས་པ། །གྲུ་བཞི་ལམ་གྱིས་འཁྱེར་བའི་
ཚུལ་འདི་ལྟོས། །རྟ་མོག་སྤུ་ལྟར་གདུལ་བྱའི་ཁམས་ཀྱི་རིགས། །བགྲང་
ལས་འདས་པའི་ཚུལ་དང་མཉམ་འཇུག་པའི། །རྒྱལ་བའི་འཕྲིན་ལས་དགག་
ཏུ་མ་མཆིས་ཕྱིར། །གཞན་ལ་སྨོད་པའི་ངལ་བ་བསྟེན་ཅི་དགོས། །རྒྱལ་
བའི་བཀའ་དང་དེ་ཡི་དགོངས་འགྲེལ་ཀུན། །མངོན་སུམ་དཔང་བོར་བཞུགས་
པའི་ལུགས་བཟང་འདིར། །ལོང་བས་གླང་མཇུག་ཟིན་པ་ཇི་བཞིན་དུ། །གཅིག་
ཏུ་འཇུས་ཤིག་སྐལ་ལྡན་སྐྱེས་བུ་ཀུན། །ཀྱེ་མ་དེང་དུས་འཇམ་མགོན་བསྟན་
93



པ་ཡང་། །ལྐོག་མར་སྲོག་ཕྱིན་འདྲ་དང་དྲི་མ་རྣམས། །སྟོབས་དང་ལྡན་
པའི་དུས་སུ་རིག་ནས་ནི། །ཐར་བ་འདོད་པ་དག་གིས་བག་ཡོད་གྱིས། །དུས་
ཀྱི་རིམ་པའི་ལྷོ་ཕྱོགས་བསྒྲོད་ཆེ་བས། །ཐུང་མཐར་གྱུར་པ་བསྟན་པའི་ཉི་
མ་འདི། །ཐུགས་བསྐྱེད་གོ་ལའི་ཤུགས་ཀྱིས་ཕྱིར་དྲངས་ཏེ། །བྱང་བགྲོད་
དབྱར་གྱི་འཕེལ་བ་རྩོམ་གྱུར་ཅིག །བདག་ཀྱང་དེང་ནས་སྐྱེ་བའི་ཕྲེང་བ་རུ།།
འཇམ་དབྱངས་བླ་མས་འབྲལ་མེད་རྗེས་བཟུང་སྟེ། །རྒྱལ་བསྟན་སྙིང་བོ་འཛིན་
སྐྱོང་སྤེལ་བ་ལ། །འཇམ་དཔལ་དབྱངས་དང་སྙིང་སྟོབས་ཆེ་བཞིན་ཤོག །
འཇམ་དཔལ་དཔའ་བོ་འཇིགས་མཛད་ཁྲོ་བོ་ཆེ། །མཐུ་ལྡན་ནག་པོ་ཆེན་པོ་
ཕྱག་དྲུག་མགོན། །འཇམ་དབྱངས་བཀའ་སྡོད་ཆོས་ཀྱི་རྒྱལ་བོས་ཀྱང་། །
གཡེལ་བ་མེད་པར་རྟག་ཏུ་གྲོགས་མཛོད་ཅིག །མཐོང་ཐོས་དྲན་རེག་བསམ་
སྦྱོར་ཅི་རིགས་ཀྱིས། །འབྲེལ་བ་ཐོགས་པའི་མི་དང་མི་མིན་ཀུན། །ཚེ་རབས་
ཀུན་ཏུ་རྒྱལ་བས་བསྔགས་པ་ཡི། །རྣམ་དག་ལམ་དང་འབྲལ་བར་མ་གྱུར་
ཅིག །ཅེས་ལམ་གཙོའི་འགྲེལ་བ་ཚིག་དོན་གསལ་བ་ཞེས་བྱ་འདི་ནི། རང་
ཉིད་ཚེ་རབས་ཀུན་ཏུ་རྗེའི་བསྟན་པ་འདི་དང་མི་འབྲལ་བའི་རྒྱུ་དང་། ལོ་ཟླ་
རེ་ཡིན་ཀྱང་བསྟན་པ་རིན་པོ་ཆེ་འདི་ཉིད་གནས་པའི་ཞབས་འདེགས་སུ་དམིགས་
ཏེ་དབུ་བརྩམས་ཐོག དཔོན་པོ་མཐའ་ཡས་རྒྱ་མཚོས་ཀྱང་མཛོད་བཏགས་
94 .



ཆེ་ལེགས་བཅས་སྨོན་ལམ་གྱི་རྟེན་དུ་བསྐུལ་བའི་ངོར། ༧ཀུན་མཁྱེན་བླ་མ་
ཡབ་སྲས་ཀྱི་སློབ་མའི་ཐ་ཤལ་བ་དགེ་སློང་བསྟན་པ་རྒྱ་མཚོས་སྦྱར་བ་ལས་
རི་ཁྲོད་པ་འཇམ་དབྱངས་ཚུལ་ཁྲིམས་ཀྱིས་ཡི་གེར་བཀོད་པའོ། །རྩོམ་པར་
དམ་བཅའ་བའི་སྐབས་སུ། ཚིག་རྐང་རེ་རེ་དང་ལམ་གྱི་གཙོ་བོ་རེ་རེ་སྦྱར་
བ་སྔོན་གྱི་མཁས་པ་ཆེན་པོ་རྣམས་ཀྱི་འགྲེལ་བ་ན་འདུག་པ་མི་འཐད་ཞེས་པ་
མིན་ལགས། འོན་ཀྱང་གསུང་རབ་ཀུན་སྙིང་བོ་བསྡུ་བསྡུ་བ། །ཞེས་གསུངས་
པ་ལྟར། སྐྱེས་བུ་གསུམ་གྱི་ལམ་རིམ་ནི་གསུང་རབ་ཀུན་གྱི་སྙིང་བོ་ཡིན་ཀྱང་།
སྐྱེས་བུ་ཆུང་འབྲིང་གི་ལམ་རིམ་གཅིག་པུ་དེ་ལ་འཇོག་དོན་མེད་པ་ལྟར། གསུང་
རབ་ཀུན་གྱི་སྙིང་བོའི་དོན་ལམ་གྱི་གཙོ་བོ་གསུམ་དུ་བསྡུས་པའི་ཚེ་ངེས་འབྱུང་
གཅིག་པུ་དེ་ལ་སྦྱར་རྒྱུ་མིན་ནམ་སྙམ་པ་ཡིན་ལགས། སྤྱིར་ལམ་གྱི་སྙིང་བོ་
ཞེས་པ་དང་། རྩ་བ་ཞེས་པ་དང་། གཞུང་ཤིང་ཞེས་པ་རྣམས་སྐབས་ཐོབ་
མི་འདྲ་བས་སོ་སོར་གོ་རྒྱུ་རེ་ཡོད་སྙམ་པ་ལགས། ངེས་འབྱུང་གི་སྐབས་སུ་
ཤུགས་དྲག་ཆུ་བོ་ཞེས་སོགས། དང་བོ་བཞི་ཀུན་འབྱུང་དང་། ཕྱི་མ་གཉིས་
སྡུག་བདེན་ལ་སྦྱར་བ་དང་། ཉོན་མོངས་དང་ལས་དང་བདག་འཛིན་རྣམས་
དཔེ་དོན་སྦྱོར་ཚུལ། མ་རིག་པ་ལས་འབྲས་ལ་རྨོངས་པ་ལ་སྦྱོར་ཚུལ། དེའི་
སྟོབས་ཀྱིས་སྙིང་རྗེ་ཆེན་པོ་བསྐྱེད་ཚུལ་དཔེ་དོན་སྦྱར་བ་རྣམས་རྩ་བའི་དགོངས་
95



པ་ཞིབ་ཏུ་བཀྲལ་ཁུལ་ཡིན་པས་དེ་བཞིན་དཔྱད་དགོས་པ་དང་། ལྟ་བའི་སྐབས་
སུ་མདོར་བསྟན་རྒྱས་བཤད་སྦྱར་བ་འདི་སྔོན་ཆད་སུས་མ་བཤད་ཀྱང་ཤིན་
ཏུ་གནད་ཆེ་བར་ཡོད་ལ། ཁས་ལེན་བྲལ་བའི་གོ་བ་ཞེས་པ་བོད་སྔ་མའི་གོ་
བ་དང་། འཕགས་ཡུལ་གྱི་དངོས་སྨྲ་བའི་གོ་བ་དང་། རང་རྒྱུད་པ་མན་ཆད་
ཀྱི་གོ་བ་རྣམས་རྟེན་འབྲེལ་གྱི་གོ་བ་དང་སོ་སོར་སོང་བའི་ཚུལ་ཤེས་པར་བྱ་
བའི་ཆེད་དུ་ཡོངས་གྲགས་ཀྱི་གསུང་གཞན་ན་ཐ་སྙད་འདི་མེད་ཀྱང་། སྐབས་
འདིར་གསུང་དོན་དེ་རེད་སྙམ་དུ་གོ་བ་ཞིག་ཤར་བ་ཡིན། རྟེན་འབྲེལ་དང་
སྟོང་ཉིད་ཀྱི་གོ་བ་ཕན་ཚུལ་གྲོགས་སུ་འགྲོ་ཚུལ་དེ་དབྱུག་པ་དང་དཔེ་དོན་སྦྱོར་
ཚུལ། དེའི་ཤེས་བྱེད་དུ་ཀླུ་སྒྲུབ་བསྟོད་པ་དྲངས་པ་དང་། སྟོང་ཉིད་རྒྱུ་འབྲས་
སུའཆརཚུལ། ཤེས་རབ་སྙིང་བོ་དང་སྦྱར་བ་སོགས་ལེགས་པར་དཔྱད་དགོས་
ལ༑ རང་རྒྱུད་པས་ལྷ་དང་མི་སོགས་ཕུང་བོ་ཚོགས་པ་ལ་བཏགས་པའི་གང་
ཟག་བཏགས་ཡོད་ཡིན་ཀྱང་། དེའི་བཏགས་དོན་བཙལ་ན་རྙེད་རྒྱུ་ནི་མཚན་
གཞིའི་རྣམ་ཤེས་ཡིན་པས། རང་ངོས་ནས་མ་གྲུབ་པ་མིན་ཞེས་གསུངས་ཚུལ་
སོགས་གོ་བ་ལེགས་པོར་འཆར་བའི་ཆེད་དུ་བྲིས་པ་ཡིན། མདོར་ན་འགྲེལ་
བ་སྔོན་མ་རྣམས་སུ་བམ་བཤད་གནང་བ་ལས་མི་འདུག་པས་འདིར་རྩ་ཚིག་
གི་དགོངས་པ་དཔྱིས་ཕྱིན་པར་གོ་བའི་ཆེད་དུ་ཞིབ་མོར་བྲིས་ཁུལ་ཡིན་ལ།
96



འདིའི་མིག་བྱས་ནས་རྗེའི་གསུང་རྣམས་ལ་བལྟ་བ་ལ་ཕན་ཐོགས་ཨེ་ཡོང་སྙམ་
པ་ཡིན་ནོ། །ཞེས་པ་འདི་ཡང་མཁས་པ་ཆེན་པོ་འགའ་རེས་དོགས་པ་གནང་བ་ལ་བརྟེན་ནས་
གསལ་བྱེད་དུ་སླར་བྲིས་པའོ། །ཉི་ཟླས་མི་ཕྱེད་བ་ཀུ་ལ་ཡི་འདག །རྣམ་དཔྱོད་
དགའ་མའི་ཆང་གིས་བཞད་པ་འདི། །དུས་མཐར་སུས་ཀྱང་དོན་དུ་མི་འགྱུར་
བས། །འཇམ་མགོན་བླ་མ་མཉེས་པའི་མཆོད་པར་འབུལ། །སརྦ་མངྒ་ལཾ། །



༄༅། །གུང་ཐང་བསྟན་པའི་སྒྲོན་མེས་མཛད་པའི་དགེ་སྦྱོར་གྱི་
མཇུག་ཏུ་འདོན་རྒྱུའི་སྨོན་ཚིག་མདོར་བསྡུས་བཞུགས་སོ། །
སྟོབས་བཅུ་མངའ་བ་ཀུན་གྱི་ཐུགས་རྗེ་ནི། །གཅིག་བསྡུས་ལྷག་པའི་
ལྷ་ཡི་རྣམ་རོལ་ལས། །སྲིད་དང་ཞི་བའི་འཇིག་ལས་སྒྲོལ་བའི་གཉེན། །མགོན་
པོ་སྤྱན་རས་གཟིགས་ལ་གསོལ་བ་བདེབས། །རྣམ་འདྲེན་གཞན་གྱིས་གདུལ་
བར་མ་ནུས་པ། །མཐའ་འཁོབ་སྲིན་པོ་གདོང་དམར་བོད་ཡུལ་གྱི། །འགྲོ་
ལ་ལྷག་པར་བརྩེ་བའི་སྙིང་སྟོབས་ཅན། །ཐུགས་རྗེ་གཏེར་ཁྱོད་བརྩེ་བའི་སྤྱན་
གྱིས་གཟིགས། །མཐའ་དབུས་ཀུན་ན་བསྟན་པ་གཟིགས་བརྙན་ཙམ། །བསྟན་
འཛིན་ཕལ་ཆེར་བསྟན་པའི་དབུ་འཕང་སྨོད། །བསྟན་སྲུང་གཡེལ་བས་བདུད་
ཀྱི་དཔུང་ཚོགས་དར། །དུས་ངན་སྙིགས་མའི་རྒུད་པ་བསལ་དུ་གསོལ། །མཁས་
རློམ་གཞུང་ལུགས་དོན་ལ་མ་རེག་ཅིང་། །བཙུན་པར་བཅོས་རྣམས་བླང་
དོར་མངོན་ལྐོག་འཛོལ། །གྲུབ་པར་ཁས་འཆེ་ཁྲེལ་མེད་སྨྱོན་པ་མང་། །དུས་
ངན་སྙིགས་མའི་རྒུད་པ་བསལ་དུ་གསོལ། །སྡེ་དཔོན་ཁེངས་དྲེགས་སྤྱོད་པ་
98



ལོག་པར་ཞུགས། །ཡུལ་ཁམས་ནད་དང་འཁྲུག་པ་མུ་གེས་མནར། །ཉམ་
ཆུང་སྐྱེ་བོ་མགོན་མེད་སྡུག་གྲིར་འཆི། །དུས་ངན་སྙིགས་མའི་རྒུད་པ་བསལ་
དུ་གསོལ། །ལོ་འབྲས་མི་ལེགས་སད་སེར་ཐན་པས་འཇོམས། །རྐང་བཞི་
མི་འཕེལ་ནད་སྣ་དུ་མས་གཙེས། །ཟས་ནོར་བཅུད་ཉམས་ཉིན་རེ་བཞིན་དུ་
འབྲུབ། །དུས་ངན་སྙིགས་མའི་རྒུད་པ་བསལ་དུ་གསོལ། །མདོར་ན་རང་
རང་དཀོན་མཆོག་བཀའ་ལས་འདས། །ལས་འབྲས་བླང་དོར་ལོག་པར་
བསྒྲུབས་པ་ཡིས། །སྣོད་བཅུད་མཐའ་དག་སྡིག་པའི་འབྲས་བུས་གང་། །དུས་
ངན་སྙིགས་མའི་རྒུད་པ་བསལ་དུ་གསོལ། །བག་མེད་བྱིས་པ་རང་ཉིད་བརྡེག་
འཆལ་ཏེ། །བརྩེ་བའི་མ་ལ་ཡུས་སུ་བྱེད་པ་བཞིན། །རང་ལས་སྨིན་པའི་
ཉམ་ཐག་འགྲོ་རྣམས་ཀྱི། །གདུང་བའི་སྨྲེ་ངག་ཁྱོད་མིན་སུ་ལ་འདོན། །རང་
གི་ལས་སུ་དགོངས་པས་མི་སྐྱོབ་ན། །གཞན་གྱིས་བསགས་པ་སྨིན་པའི་དོགས་
མ་མཆིས། །དེ་ཕྱིར་བརྩེ་ལྡན་བརྩེ་བས་ཉེར་དགོངས་ཏེ། །སྲིད་དང་ཞི་བའི་
འཇིགས་ལས་བསྐྱབ་ཏུ་གསོལ། །ངན་སོང་ངན་འགྲོའི་གཡེང་ལས་བསྒྲལ་
ཏུ་གསོལ། །ལས་དང་ཉོན་མོངས་འཆང་བ་བཅད་དུ་གསོལ། །ཡང་དག་
ལམ་བཟང་བགྲོད་པར་བྱིན་གྱིས་རློབས། །མ་ལུས་འགྲོ་བའི་མགོན་དུ་གྱུར་
བར་ཤོག །ན་མོ་རཏྣ་ཏྲ་ཡཱ་ཡ། ན་མཿ ཨཱརྱ་ཛྙཱ་ན་སཱ་ག་ར། བཻ་རོ་ཙ་
99



ན༑ བྱུཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨདྷ་ཏེ། སམྱག་སཾ་བུདྡྷ་ཡ། ན་
མཿ སརྦ་ཏ་ཐཱ་ག་ཏེ་བྷྱཨནྣ་ཏེ་ སམྱཀ་ས་བུདྡྷེ་བྷྱ༔ ན་མཿ ཨ་
ཨ་ཝ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མ་ཧཱ་ས་ཏྭཱ་ཡ། མ་ཧཱ་ཀཱ་
རུ་ཎི་ཀཱ་ཡ། ཏད་ཡ་ཐཱ། ཨོཾ་དྷ་ར་དྷ་ར། དྷི་རི་དྷི་རི། དྷུ་རུ་དྷུ་རུ།
ཨི་ཊེ་ཝ་ཊྚེ། ཙ་ལེ་ཙ་ལེ། པྲ་ཙ་ལེ་པྲ་ཙ་ལེ། ཀུ་སུ་མེ་ཀུ་སུ་མ་ཝ་
རེ༑ ཨི་ལི་མི་ལི་ཙི་ཏི་ཛྭ་ལ། མཱ་པ་ན་ཡེ་སྭཱ་ཧཱ། ཨོཾ་མ་ཎི་པདྨེ་ཧཱུྃ།
100



༄༅། །འཕགས་པ་ཁ་མཆུ་ཞི་མདོ་བཞུགས་སོ། །
རྒྱ་གར་སྐད་དུ། ཨཱརྱ་ཁ་ཏུཾ་དྷརྨ་ཏ་པ་ཡེ་ནཱ་མ་མཧཱ་ཡཱ་ན་སཱུ་
ཏྲ༑ བོད་སྐད་དུ་འཕགས་པ་ཁ་མཆུ་ནག་པོ་ཞི་བར་བྱེད་པ་ཞེས་བྱ་བ་ཐེག་
པ་ཆེན་པོའི་མདོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་
ལྡན་འདས་ཡུལ་ཀོ་ས་ལ་ན་འཁོར་མང་པོ་ལ་ཆོས་སྟོན་ཏོ། དེའི་ཚེ་ཁྱིམ་
བདག་མཛེས་ལྡན་ཞེས་བྱ་བ་འཁོར་དང་བཅས་ཏེ་འདུས་པར་གྱུར་པ་སྟན་
ལས་ལངས་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་
མ་སྟོན་པ་བཅོམ་ལྡན་འདས། བདག་ཅག་ཡུལ་འདིར་མཆིས་པ་རྣམས་
ལ་རྒྱལ་པོའི་ཆད་པ་དང་། ཡུལ་གཞན་གྱི་མིས་རྩོད་པ་དང་། སྐྱེ་བོ་
ཕལ་བས་མཚང་འབྲུ་བ་དང་། དགྲ་རྣམས་ཀྱི་ཁ་མཆུ་རྩོད་པའི་འཇིགས་
པ་དུ་མ་དག་མཆིས་ན། བཅོམ་ལྡན་འདས་ཀྱིས་བདག་འཇིགས་པ་དེ་དག་
ལས་བསྲུང་དུ་གསོལ། བཅོམ་ལྡན་འདས་ཀྱིས་བཀའ་སྩལ་བ། ཁྱིམ་
101



བདག་ཁྱོད་ཁ་མཆུའི་འཇིགས་པ་ལ་མ་སྐྲག་ཅིག ཁ་མཆུ་ནག་པོ་ཞི་བར་
བྱེད་པ་ཞེས་བྱ་བའི་མདོ་ཡོད་ཀྱི། དེ་ཁྱོད་ལ་རྣམ་པར་ཕྱེ་ལ་བསྟན་པར་
བྱའོ། །དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་
རིགས་ལྔའི་ལྷ་ལ་ཕྱག་འཚལ་ལོ། །ཨོཾ་ན་མོ་བྷ་ག་ཝ་ཏེ་ཨ་ར་ཧ་ཏེ། སམྱཀཾ་
བུད་དྷ་ཡ། ཏང་ཐཱ། ཨོཾ་མུ་ནེ་མུ་ནེ། མཧཱ་མུ་ནེ་རཀྵ། སརྦ་པུཊྚི་ཀུ་
རུ་སརྦ་ཏ་ཐཱ་ག་ཏ་ཨ་ཏིཥཱ་ན། ཨ་དྷི་ཊྛི་ཏེ། མ་མ་སརྦ་རཀྵ་རཀྵ་སྭཱཧཱ།
ཨོཾ་ཁ་དུ་རཀྵ། ཨོཾ་ཁ་མཆུ་སོད། ཏྲ་རཀྵ། ཨོཾ་ཎི་ཝ་ར་ས་ན་རཀྵ། ཧ་
ར་ཧ་ར་རཀྵ་རཀྵ་སྭཱཧཱ། ཁྱིམ་བདག་མཛེས་ལྡན་ཁྱོད་ཀྱིས་གཟུངས་འདི་
ཆོངས་ཤིག ལྷོགས་ཤིག སྟོན་ཅིག རྒྱལ་པོའི་ཆད་པ་དང་། རྩོད་པ་
དང༌། འཐབ་པ་དང་། མཚང་འབྲུ་བ་ལ་སོགས་པའི་རྒོལ་བ་ངན་པ་ཐམས་
ཅད་བཟློག་པར་འགྱུར་རོ། །རིག་སྔགས་འདི་བརྗོད་པར་བྱའོ། །ཏང་
བྷཱ༑ ཨོཾ་བཛྲ་པཱ་ཎི་མ་མ་རཀྵ་རཀྵ། ཨོཾ་བློ་བཟློག་ཁ་མཆུ་མཱ་ར་ཡ་ཕཊ།
ས་མ་ཡ་དུ་རཀྵ་ཧཱུཾ་ཧཱུཾ་ཕཊ་ཕཊ་སྭཱཧཱ། བདག་འཁོར་དང་བཅས་པ་ལ་ཡས་
ཀྱི་བདུད་གཡོས་བ་དང་། ཕ་ཁུའི་བྱུར་འདྲེ་དང་། དགྲ་བོ་དང༌། ཉེ་
དུའི་ལན་ཆགས་དང༌། ལོ་ངན་པའི་སྐེག་དང་། ཟླ་བའི་སྐེག་དང་། བཀྲ་
མི་ཤིས་པ་དང་། སྐྱེ་བོའི་རྩོད་པ་དང་། རྒྱལ་པོའི་ཆད་པ་དང་། མཚང་
102



འབྲུ་བ་དང་། ཁ་མཆུ་རྩོད་པ་དང་། ངན་སེམས་དང་། བསམ་པ་ངན་
པའི་གྲོགས་དང་། མིག་ལྟས་ངན་པ་དང་། གདོན་ཐམས་ཅད་བཟློག་
པར་འགྱུར་རོ། །སྡང་བ་རྣམས་འདུལ་དུ་གསོལ། ཁ་མཆུ་དང༌། བྱོལ་
ཟོར་དང་། རྦོད་གཏོང་དང་། རིམས་དང༌། ལྟས་ངན་པ་ཐམས་ཅད་ཞི་
བ་ཤནྟིཾ་ཀུ་རུ་ཡེ་སྭཱཧཱ། རིགས་ཀྱི་བུ་ཁ་མཆུ་ནག་པོ་ཞི་བར་བྱེད་པ་ཞེས་
བྱ་བའི་གཟུངས་འདི་ནི། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་
བརླབས་པའོ། །ངས་ཀྱང་དེ་ལྟར་བཤད་པར་བྱའོ། །འདི་རབ་ཏུ་བཟུང་
ལ་རྒྱུན་དུ་ཐོན་ཅིག འཇིགས་པ་ཐམས་ཅད་སེལ་བར་འགྱུར་རོ། །ཁ་
མཆུ་དང་ལྟས་ངན་པ་ཐམས་ཅད་བཟློག་པར་འགྱུར་རོ། །ནད་དང་གདོན་
དང༌། འབྱུང་བོ་དང་། ལོ་སྐེག་དང་། ཟླ་སྐེག་དང་། མོ་ངན་པ་ཐམས་
ཅད་ཞི་བར་འགྱུར་རོ། །དེ་ནས་བྱང་ཆུབ་སེམས་དཔའ་འཇམ་དཔལ་སྟན་
ལས་ལངས་ཏེ། བཅོམ་ལྡན་ཆོས་ཀྱི་རྣམ་གྲངས་འདིའི་མིང་ཅི་ལགས།
འདི་ཇི་ལྟར་གཟུང་བར་བགྱི་ཞེས་གསོལ་བ་དང༌། བཀའ་སྩལ་བ། འཇམ་
དཔལ་འདི་ནི་ཁ་མཆུ་ནག་པོ་ཞི་བར་བྱེད་པ་ཞེས་བྱ་བར་ཟུངས་ཤིག དེ་
ནས་འཇམ་དཔལ་གྱིས་གསོལ་བ། ལེགས་སོ་ལེགས་སོ། །བཅོམ་ལྡན་
འདས་མདོ་སྡེ་ཟབ་མོ་འདི་འཆང་བ་དང་ཀློག་པའི་མི་དེ་ལ་བདག་གིས་བསྲུང་
103



བར་བགྱིའོ། །བསྐྱབ་པར་བགྱིའོ། །སྨྲ་བ་ན་ཚིག་རྩུབ་ཐུབ་པར་བགྱིའོ།
།བཀའ་སྩལ་བ། གང་ཞིག་གཞན་དང་ཁ་མཆུ་རྩོད་པའི་ཚེ། མདོ་འདི་
ལན་བདུན་ཀླགས་ཏེ། འཕགས་པ་འཇམ་དཔལ་ཡིད་ལ་བསྒོམས་ཏེ་སོང་
ན༑ ཕ་རོལ་གྱི་རྩོད་པ་ཐམས་ཅད་འཇོམས་སོ། །རང་གི་ཚིག་བཙུན་
པར་འགྱུར་རོ། །སྨྲས་པ་ལ་གཞན་ཡིད་ཆེས་པར་འགྱུར་རོ། །བཅོམ་
ལྡན་འདས་ཀྱིས་དེ་སྐད་ཅེས་བཀའ་སྩལ་ནས། ཁྱིམ་བདག་མཛེས་ལྡན་
དང༌། འཁོར་ཐམས་ཅད་དང༌། ལྷ་དང་། མི་དང༌། ལྷ་མ་ཡིན་དང་།
དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་
པ་ལ་མངོན་པར་བསྟོད་དོ། །འཕགས་པ་ཁ་མཆུ་ནག་པོ་ཞི་བར་བྱེད་པ་
ཞེས་བྱ་བ་ཐེག་པ་ཆེན་པོའི་མདོ་རྫོགས་སོ། །
104



༄༅། །འཕགས་པ་ཐུགས་རྗེ་ཆེན་པོ་ལ་བསྟོད་ཅིང་གསོལ་བ་
འདེབས་པ་ཕན་བདེའི་ཆར་འབེབས་བཞུགས་སོ། །
ན་མོ་ཨཱརྱ་ལོ་ཀེ་ཤྭ་རཱ་ཡ། ཕྱོགས་བཅུའི་རྒྱལ་བ་རབ་འབྱམས་
ཞིང་གི་རྡུལ་དང་མཉམ་པ་དེ་དག་གི །འགྲོ་ལ་ཆགས་པའི་ཀུན་ཏུ་ཆགས་
པའི་ཡོན་ཏན་སྙིང་རྗེ་རྒྱ་མཚོ་ལྟ་བུར་ཟབ། །དེ་ལས་འཁྲུངས་པའི་ཡོན་
ཏན་ལྷུན་རྫོགས་སྤྱན་རས་གཟིགས་ཞེས་རྣམ་གྲགས་པ། །མགོན་པོ་བདག་
ཅག་ཀུན་གྱིས་བསྟེན་འོས་རིན་ཆེན་རི་འདྲ་དེ་ལ་འདུད། །དྲི་མེད་ཆུ་སྐྱེས་
གསར་པའི་དབུས་སུ་བསིལ་ཟེར་གང་བའི་དཀྱིལ་འཁོར་སྟེང་། །པདྨའི་
འདབ་ལྟར་རྣམ་པར་དག་པའི་ཞབས་གཉིས་མཉམ་པའི་ཚུལ་བཞུགས་ཏེ།།
འཇིག་རྟེན་དག་ན་ཟླ་བ་ཉ་འདྲ་ཀུན་ཏུ་ལྷམ་མེར་གསལ་བ་ཁྱོད། །མཐོང་ ་
བའི་མོད་ལ་སྙིང་གི་གདུང་སེལ་ཀུན་ནས་དགའ་བ་རྒྱས་པར་མཛད། །ཁ་
བའི་རེག་པ་ལྟ་བུར་བསིལ་ཡང་བདུད་ཀྱི་སྡེ་རྣམས་ལྷག་པར་བསྲེག །མཐའ་
དག་མཚན་མའི་ཆོས་ལས་འདས་ཀྱང་སྤྲོས་པ་དུ་མའི་དཀྱིལ་འཁོར་སྣང་།།
105



སྲིད་ལས་བརྒལ་ཡང་སྲིད་པ་གསུམ་དུ་སྐྱེ་བ་རྟག་ཏུ་སྟོན་མཛད་པའི། །སྒྲ་
མ་ཇི་བཞིན་ཁྱོད་ཀྱི་སྤྱོད་ལ་བློ་དང་ལྡན་རྣམས་ངོ་མཚར་འགྱུར། །རྣམ་
པ་ཀུན་གྱི་རྗེས་སུ་ཞུགས་པ་སྟོན་མཚན་ནམ་མཁའི་དཀྱིལ་འཁོར་ཏེ། །སྐལ་
ལྡན་སྐྱེ་བོས་རྟག་ཏུ་བསྟེན་པས་སྐྱོ་མེད་ས་གཞི་ཉིད་དུ་འགྱུར། །འཇིག་
རྟེན་ཡོངས་ཀྱི་གཏི་མུག་མུན་པ་མཐར་མཛད་ཉི་མ་འབར་བ་དང་། །ཞེ་
སྡང་ཡིད་བསྲེག་གདུང་བ་སེལ་བའི་རི་བོང་མཚན་མ་འཛིན་པ་ཅན། །པུཎྜ་
རི་ཀ་རབ་ཏུ་བཞད་པའི་ཞལ་གྱི་དཀྱིལ་འཁོར་མཛེས་སྟོན་ཅིང་། །དྲི་མེད་
དུང་དང་ཆུ་ཤེལ་ལྟར་དཀར་ལྟ་ན་སྡུག་པའི་ལང་ཚོ་ཅན། །བསམ་ཡས་
མཆོད་སྤྲིན་རྒྱས་པའི་དབུས་ན་སྒྲོལ་མཛད་སྒྱུ་མའི་རྩེད་འཇོ་དང༌། །བདེ་
གཤེགས་རྒྱལ་སྲས་ཁྲོ་བོའི་དཔུང་ཚོགས་གྲངས་མེད་འཁོར་གྱི་དབུས་ན་
བརྗིད། །མེ་དང་ཆུ་ཀླུང་སྐལ་བ་ངན་དང་རྒྱལ་པོའི་འཇིགས་པ་ལ་སོགས་
པ༑ །ཤིན་ཏུ་ཉམ་ཐག་གནས་སུ་ལྷུང་བའི་སྡུག་བསྔལ་བརྒྱ་ཡིས་གཙེས་
པ་ཀུན། །ཁྱོད་ཀྱི་འོད་ཟེར་ཟླ་བ་བཀྲུས་འདྲའི་ལུ་གུ་རྒྱུད་ཀྱིས་ཉེར་དྲངས་
ནས། །ལྷ་ཡི་དཔལ་དང་རབ་ཏུ་ལྡན་པའི་བདེ་བ་མཆོག་ལ་མངོན་པར་
སྦྱོར། །དྲི་ཞིམ་ལན་བུ་སྤྱི་བོར་བཅིངས་པ་ནམ་མཁའི་འོད་དང་རབ་འདྲེས་
ལ༑ ༑རྒྱལ་བའི་དབང་པོ་འོད་དཔག་མེད་སྐུ་རིགས་ཀྱི་ཅོད་པན་དབུ་ལ་
106



མཛེས། །ཕྱག་གཡས་མཆོག་སྦྱིན རྩེ་མོ་ལས་བབས་བདུད་རྩི་དཀར་པོའི་
ཐིགས་པ་ནི། །མུ་ཏིག་འོད་ཆགས་རྟག་ཏུ་ལྷུང་བས་ཡི་དྭགས་ཀུན་གྱི་
གདུང་བ་འཇོམས། །ཕྱག་གཡོན་སྟ་ཟུར་ངོས་ལ་བརྟེན་པའི་འགྱིང་བག་
ཡིད་འོང་གཙང་མའི་སྐུ། །ཚངས་དབང་ལ་སོགས་དྲེགས་ལྡན་འདུད་
པས་ཁྱོད་ནི་འཇིག་རྟེན་ཀུན་དབང་ཕྱུག །འཁོར་ལོ་པདྨ་མདའ་དང་གཞུ་
ཡི་ཕྱག་རྒྱ་སོགས་ཀྱི་རབ་སྤ་བའི། །སྟོང་ཕྲག་ཕྱག་དང་སྤྱན་སྟོང་མངའ་
བ་བཅུ་གཅིག་ཞལ་བཟང་ཡང་དག་སྟོན། །ལ་ལར་གདུག་ཅན་ཀླུ་ཡི་དེད་
དཔོན་སེང་གེའི་སྒྲ་དང་གཞན་དུ་ནི། །དོན་ཡོད་ཞགས་དང་མགྲིན་སྔོན་
ལ་སོགས་རྣམ་པ་དུ་མའི་ཆོ་འཕྲུལ་འགྱེད། །རེས་འགའ་བགེགས་འཇོམས་
ཁྲོ་རྒྱལ་རྟ་མགྲིན་ལེགས་ལྡན་ནག་པོའི་ཚུལ་ལ་སོགས། །དྲག་ཤུལ་ས་
གསུམ་འགས་པ་སྟོན་ཡང་ཐུགས་ནི་བརྩེ་ལས་གཡོ་མི་མངའ། །ནམ་
མཁའི་ལམ་གྱི་རྗེས་སུ་སོང་བའི་འཇིག་རྟེན་རྒྱ་ཆེན་མཐའ་མ་མཆིས། །དེ་
ལྟ་མོད་ཀྱི་སེམས་ཅན་གྲངས་མཚུངས་ཁྱོད་ཀྱི་སྤྲུལ་པ་དེ་སྙེད་ཅིག །རབ་
ཏུ་སྤྲོ་ཡང་བ་སྤུའི་རྩེ་ཙམ་གཡོ་སྙམ་བགྱིད་པ་མ་ཡིན་ཏེ། །ཆར་སྤྲིན་
ལས་ནི་ཆུ་ཆར་བཞིན་དུ་འབད་པའི་རྟོག་པ་མངའ་མ་ལགས། །རྣམ་པ་
འགར་ཡང་འགྲོ་བའི་དོན་དུ་མི་འགྱུར་ཚིག་ནི་ཡོངས་སུ་སྤངས། །རང་
107



རང་བློ་དང་རྗེས་སུ་མཐུན་པའི་འགག་མེད་དབྱངས་ཀྱི་ཡན་ལག་ནི། །རྒྱ་
མཚོའི་རྡུལ་གྱི་གྲངས་ལས་འདས་པའི་ཆོས་ལ་ཉེ་བར་སྟོན་མཛད་པ། །ཁྱོད་
གསུངས་སུ་ཡི་རྣ་བར་ལྷུང་ཡང་བཀའ་ལ་ཡང་དག་གནས་པར་འགྱུར། །དྲི་
ཟའི་རྒྱུད་མང་སྒྲ་དང་འཐབ་པའི་ཡིད་འོང་ན་ཆུང་གླུ་ལྟ་བུ། །ཡིད་དུ་འཐད་
ཀྱང་ཆགས་ལྡན་རྣམས་ཀྱི་ཡིད་ཀྱི་འདོད་པ་མ་ལུས་འཇོམས། །ནམ་མཁའ་
ཁྱབ་པའི་འབྲུག་སྒྲ་ཇི་བཞིན་ཟབ་མོར་འབྱིན་ཡང་དེ་ཡི་མོད། །འཇིགས་
པས་སྐྲག་པ་དེ་དག་གི་ཡང་སྡུག་བསྔལ་མིང་གི་ལྷག་མར་མཛད། །འཁོར་
བ་པ་རྣམས་རྟག་ཏུ་གཡོ་བའི་སྐྱེ་བ་ཡང་དག་སྒྲོལ་སླད་དུ། །རྣམ་པ་ཀུན་
ལྡན་གསང་མཐོར་སྒྲོག་པའི་ཆོས་ཀྱི་འཁོར་ལོ་སྔོན་འགྲོ་བ། །དུས་གསུམ་
གཏོགས་པའི་རྒྱལ་བ་ཀུན་གྱི་གསུང་དབྱངས་ངེས་པ་རབ་རྫོགས་པས། །བླ་
མེད་འབྱོར་པའི་དབང་ཕྱུག་ཁྱོད་ནི་འཇིག་རྟེན་ཀུན་གྱི་བླ་མར་གྲགས། །སྐྱེ་
བོ་གང་དག་རང་སྡུག་ཉིད་ཀྱང་རེས་འགའ་ཁྲོ་བའི་དབང་གྱུར་ཏེ། །གསོད་
པར་བརྩམས་མོད་ཁྱོད་ཀྱིས་འགྲོ་རྣམས་བུ་དང་འདྲ་བར་རྟག་དགོངས་ནས།།
གནོད་འགྱུར་ཆ་ཙམ་ཐུགས་ཀྱིས་དགོངས་པ་རིང་མོ་ཞིག་ནས་བཏང་བས་
ན༑ ༑བདག་འདྲ་རང་ལ་བརྩེ་བ་དེས་ཀྱང་ཁྱོད་ཐུགས་སྙིང་རྗེའི་ཆར་མི་
ཕོད། །ག་བུར་ཙན་དན་ཨུ་ཤིར་ལ་སོགས་ཆབ་ཀྱིས་སྦྱངས་པ་ལྟར་བསིལ་
108



བའི། །ཞི་བའི་གཟིགས་སྟངས་ནམ་ཡང་མི་འཛུམ་རིགས་དྲུག་སྤྱན་རས་
བཙའ་མོད་ཀྱི། །མྱོང་སྣང་སྤྲོས་པ་ཆོས་ཀྱི་དབྱིངས་སུ་ཉེ་བར་ཞི་བའི་དགོངས་
པ་ནི། །བདེ་བ་མཆོག་གིས་རྟག་ཏུ་འཁྱུད་བཞིན་གཡོ་བ་མེད་ལ་ཕྱག་
འཚལ་ལོ། །ཕྱོགས་ཀུན་འབར་བའི་མེ་ལྕེས་བསྲེག་ཅིང་ཁ་གདངས་མིག་
རྩ་དམར་ཁྲོས་པའི། །གཤེད་མས་ཁོར་ཡུག་ཀུན་ནས་འཇིགས་བསྐྱེད་
ལ་ལ་ཟངས་ཞུན་འབར་བའི་ཁྲོད། །འབྲུ་ལྟར་འཚོད་པའི་ཚ་དམྱལ་གནས་
སུ་བདུད་རྩིའི་ཆར་གྱིས་བསིལ་བ་དང་། །ཤ་རུས་འགས་བྱེད་གྲང་བས་
ཉེན་རྣམས་དྲོ་བའི་རེག་པས་སྐྱོབ་ཏུ་གསོལ། །ལྟོ་བ་རི་མཚུངས་མགྲིན་
པ་འགག་ཅིང་ཡན་ལག་རྩ་ཕྲན་བཞིན་དུ་ཕྲ། །ལུས་བསྐམས་ཐལ་བས་
རབ་གཡོགས་ལྷུ་ཚིགས་འཐབ་ལས་མེ་ཡི་ཚ་ཚ་འབབ། །ཆུ་ཀླུང་དག་
ཀྱང་བལྟས་པ་ཙམ་གྱིས་སྐེམ་འགྱུར་རྟག་ཏུ་ངལ་བ་དང༌། །བཀྲེས་པས་
གདུང་བའི་ཡི་དྭགས་རྣམས་ལ་ཟས་གོས་བདུད་རྩིའི་ཆར་པ་སྩོལ། །ཟས་
ཁམ་ཙམ་གྱི་འདོད་ལ་སྲེད་པས་ཕྲ་མོའི་བདེ་བ་དེ་ཡི་སླད། །གཅེས་པའི་
སྲོག་ཀྱང་ཡལ་བར་འདོར་བགྱིད་བླང་དོར་འགའ་ཡང་སྐབས་མི་བྱེད།།
དབྱིབས་དང་ཁ་དོག་མི་སྡུག་ལ་བརྟེན་ཤིན་ཏུ་སྐལ་དམན་དུད་འགྲོ་རྣམས།།
མྱུར་དུ་དགེ་བའི་དྲན་པ་ཐོབ་ཅིང་བདེ་བའི་འཚོ་བ་སྩལ་དུ་གསོལ། །ནོར་
109



བུ་འབར་བའི་གཞལ་མེད་ལ་བརྟེན་ཚངས་པའི་རྒྱལ་པོའི་དཔལ་དེ་ཡང་།།
མི་རྟག་ཉམས་ནས་མནར་མེད་མེ་ནང་རུས་པ་རྐང་ཡང་འབར་འགྱུར་ཞིང་།།
རིག་ན་བདེ་བའི་མལ་སྟན་འཇམ་དང་ཡིད་འོང་སྐྱེད་ཚལ་ངོགས་རྩེ་བའི།།
ལྷ་བུ་ཉིད་ཀྱང་འགྱུར་བྱེད་འཐུང་ཞིང་ལྕགས་ཀྱི་ཚེར་རྣོན་ཐང་ལ་འདྲད། །མཐོ་
བ་ཉིད་ཀྱང་མི་རིང་དུས་སུ་རྐང་པས་བསྣུན་འོས་བྲན་དུ་འགྱུར། །ལང་
ཚོ་འདི་ཡང་ཡུད་ཀྱིས་ཉམས་འགྱུར་སྟོན་མཐའི་མེ་ཏོག་ཇི་ལྟ་བུ། །འབྱོར་
པ་འདི་ཡང་དུས་ཀྱིས་འདོར་ངེས་བརྙན་པོའི་རྒྱན་ལ་དགའ་སྙམ་བཞིན།།
བདག་གི་ཚེ་ཡང་གློག་འོད་འགྱུ་བཞིན་སྐད་ཅིག་ཙམ་ཞིག་འདིར་སྣང་སྟེ།
འཇིག་རྟེན་འདི་ཡི་ཕ་རོལ་ཞེས་བྱ་སྔར་འདྲིས་དངོས་པོ་ཐག་བསྲིང་བའི།།
མུན་ཁྲོད་སྟུག་པོར་བདག་ཉིད་ཅིག་པུ་རྣམ་པར་འཁྱམས་འགྱུར་དེ་ཡི་སླད།།
འཇིགས་རུང་འཁོར་བར་ཉོན་མོངས་སྒྲ་ཡིས་སྙིང་ལ་མངོན་པར་བསླུས་
གྱུར་པ། །བདག་ཅག་སྡུག་བསྔལ་རྒྱ་མཚོ་འདི་ནས་ཐུགས་རྗེའི་ཕྱག་གིས་
དྲང་དུ་གསོལ། །གངས་ཅན་རི་ཡིས་བསྐོར་བའི་ཞིང་འདིར་ཐུབ་པའི་
བསྟན་སྲོལ་གནས་མོད་ཀྱི། །ཆོས་བྱེད་ཕལ་ཆེར་ཚུལ་ཁྲིམས་གོས་བྲལ་
གཅེར་བུར་ངོ་ཚ་སྤངས་ནས་ནི། །ཁྱིམ་པ་རྣམས་ལ་བསྙེན་ཅིང་ངོར་ལྟ་
དམ་པས་སྨད་པའི་ལས་ལ་འཇུག །ཀྱེ་མ་དམ་ཆོས་ཉི་མའི་འོད་ཟེར་རི་
110



བོའི་ཕྲག་ཏུ་ནུབ་ལ་ཉེ། །སྟོབས་དང་ལྡན་རྣམས་རང་འདོད་ལྷུར་ལེན་
ཕན་ཚུན་རྩོད་ཅིང་དམའ་ལ་འཚེ། །དམན་པ་རྣམས་ནི་རྟག་ཏུ་འཁོལ་ཞིང་
གྱི་ནའི་ཟས་ཀྱང་རྙེད་པར་དཀའ། །མི་བཟད་སྙིགས་མའི་ངང་ཚུལ་འདི་
འདྲར་འཕགས་པའི་བཏང་སྙོམས་མཛད་ལགས་ན། །སྔོན་གྱི་ཐུགས་དམ་
དེ་ཡིས་ཅི་འཚལ་འབངས་རྣམས་སུ་ཞིག་སྐྱབས་ལ་བསྟེན། །ཁྱོད་ཀྱི་མཚན་
ཡང་བྱིན་གྱིས་བརླབས་ཏེ་གང་ཐོས་འཇིགས་པ་ཞི་བ་དང་། །སངས་རྒྱས་
གྲངས་མེད་བསྙེན་པའི་ལས་དང་ཁྱོད་མཚན་འཛིན་ཙམ་འབྲས་མཚུངས་ཞེས།།
དྲང་སྲོང་བདེན་པའི་ཚིག་གིས་བསྟན་བཞིན་བདག་ཅག་རེ་བས་གསོལ་
འདེབས་ན། །མགོན་པོ་གཞན་དུ་གཡེལ་བའི་ཐུགས་སྤངས་ཉམ་ཐག་
སེམས་ཅན་སྐྱོབ་ཏུ་གསོལ། །སྐྱེ་བོ་ཐམས་ཅད་དཀོན་མཆོག་གསུམ་པོ་
གུས་པས་ཉེ་བར་བསྟེན་པ་དང་།།ལས་དང་འབྲས་བུའི་གནས་ལ་དད་པས་
རྟག་ཏུ་ཆོས་ཀྱི་ལམ་དུ་འཇུག །སྣ་ཚོགས་ཁམས་དང་སྐལ་བར་འཚམས་
པའི་ཞི་ཁྲོའི་ཆོ་འཕྲུལ་དཔག་མེད་ཀྱིས། །སྲིད་པ་ཉམ་ངའི་གནས་འདིར་
ལྷུང་བའི་གཉེན་རྣམས་བདེ་ལ་སྦྱོར་དུ་གསོལ། །རབ་གུས་བདག་ཀྱང་
དེ་ཉིད་འབྱེད་པའི་བློ་གྲོས་དྲི་མ་མེད་པ་དང་། །སྲིད་ལ་སྐྱོ་དང་སྙིང་རྗེས་
གཞན་དོན་སྐྱེ་བ་དུ་མར་སྤྱོད་ལ་བརྩོན། །བདུད་སྡེ་མཐའ་དག་ཕམ་པར་
111



བྱེད་པའི་མཐུ་ཆེན་ཕ་རོལ་ཕྱིན་ཐོབ་སྟེ། །རྣམ་དག་དགའ་ལྡན་ཆོས་ཀྱི་
ཚུལ་དང་འགྲོ་བ་དུས་རིང་སྐྱོང་གྱུར་ཅིག །བློ་གྲོས་དམན་ཡང་ཁོ་བོའི་
ཡིད་ཀྱི་འོ་མཚོ་གྱེན་དུ་འཕྱུར་བའི་མཐུས། །བསྟོད་ཅིང་སྨྲ་བའི་འཕྲེང་
བ་རབ་མཛེས་དབུ་བ་དཀར་པོ་རྒོད་པ་འདི། །ཀློག་གམ་ཐོས་སམ་དྲན་
པ་དེ་ཡང་སྡིག་པའི་དྲི་མ་རྣམ་དག་ཅིང་། །གྲུ་འཛིན་ཞིང་དུ་རྒྱལ་བ་མཆོག་
རབ་སྤྱན་རས་གཟིགས་ཀྱིས་རྗེས་གཟུང་ཤོག། །།དེ་ལྟར་རྒྱལ་བ་ཐམས་ཅད་ཀྱི་
ཐུགས་རྗེའི་རང་གཟུགས་འཕགས་པ་འཇིག་རྟེན་དབང་ཕྱུག་སྤྱན་རས་གཟིགས་ལ་བསྟོད་ཅིང་ཐུགས་
རྗེ་བསྐུལ་བའི་གསོལ་འདེབས་དང་བཅས་པ་ཕན་བདེའི་ཆར་འབེབས་ཞེས་བྱ་བ་འདི་ནི་ཤཱཀྱའི་དགེ་
སློང་ཆོས་སྨྲ་བ་བློ་བཟང་བསྐལ་བཟང་རྒྱ་མཚོས་སྦྱར་བའོ།། །།བཀྲ་ཤིས།
112



༄༅། །བར་དོའི་འཕྲང་སྒྲོལ་གྱི་མཆན་འགྲེལ་ཐར་པའི་
ལམ་སྟོན་ཞེས་བཞུགས་སོ། །
གང་ཞིག་དྲན་པས་རྨོངས་པའི་འཇིགས་འཕྲོག་ཅིང། །མི་ཟད་ཤེས་
རབ་མཆོག་གི་འདོད་འཇོ་བ། །འཇམ་དཔལ་རྣོན་པོའི་ཞབས་སྐྱེས་ཉིན་བྱེད་
གཟུགས། །བདག་བློའི་པདྨར་དགེ་བའི་རོལ་རྩེད་མཛོད། །ཅེས་མཆོད་
པར་བརྗོད་པ་སྔོན་དུ་བཏང་ནས་བར་དོའི་འཕྲང་སྒྲོལ་གྱི་གསོལ་འདེབས་ཀྱི་
དོན་མཆན་བུའི་སྒོ་ནས་དགྲོལ་བ་ལ། ན་མོ་གུ་རུ་མཉྫུ་གྷོ་ཥཱ་ཡ། འདས་
མ་འོངས་ད་ལྟ་དུས་གསུམ་དུ་བྱོན་དང་འབྱོན་འགྱུར་གྱི་བདེ་བར་གཤེགས་
པ་སྟེ་སངས་རྒྱས་དཀོན་མཆོག་དང་། འགོག་ལམ་གཉིས་ཀྱིས་བསྡུས་པའི་
ཆོམ་དཀོན་མཆོག་དང་ཐེག་པ་གསུམ་གྱིས་བསྡུས་པའི་འཕགས་པའི་ཚོགས་
ཏེ་དགེ་འདུན་དཀོན་མཆོག་དང་བཅས་པ་རྣམས་ལ། རྩོམ་པ་པོ་བདག་དང་
མཁའ་དང་མཉམ་པའི་འགྲོ་བ་སེམས་ཅན་མ་ལུས་པ། བླ་ན་མེད་པའི་བྱང་
ཆུབ་སྙིང་བོའི་གོ་འཕང་མ་ཐོབ་ཀྱི་བར་དུ་སྐྱབས་སུ་མཆི། བདག་ཅག་རྣམས་
113



ཚེ་འདི་དང་ཕྱི་མ་བར་དོའི་འཇིགས་ པ་ཀུན་ལས་བསྒྲལ་དུ་གསོལ། དཔེ་
རྒྱུ་ངོ་བོ་གསུམ་གྱི་སྒོ་ནས་རྙེད་དཀའ་ཞིང་རླུང་ནང་གི་མར་མེ་ལྟར་འཇིག་
པར་སྨྲ་བའི་དལ་འབྱོར་གྱི་ལས་རྟེན་བཟང་བོ་མེད་པའི་དུས་འདིར། བདེ་
འགྲོའི་གོ་འཕང་ཐོབ་པའི་ཁེ་དང་ངན་སོང་དུ་ལྷུང་བའི་ཉེན་ ཏེ་ཕྱི་མར་འབྲས་
བུ་བདེ་སྐྱིད་དང་སྡུག་བསྔལ་གང་དགོས་རང་གིས་རང་ལ་འདམག་བཏང་ཆོག་
པའི་སྐབས་ཡིན་པས། དོན་ ནི་སྙིང་བོ་མེད་པའི་ཚེ་འདིའི་དགྲ་འདུལ་གཉེན་
སྐྱོང་ཚོང་ཁེ་སྤོགས་སོགས་བྱ་བ་ངན་པས་མི་གཡེང་བར། མདོ་སྔགས་ཀྱི་
ལམ་ཟབ་མོ་གན་ཚུལ་བཞིན་ཉམས་སུ་བླངས་ཏེ། གནས་སྐབས་དང་མཐར་
ཐུག་གི་དོན་ཆེན་པོ་སྒྲུབ་པའི་སྒོནས་དལ་འབྱོར་ལ་སྙིང་བོ་ལེན་པར་བྱིན་གྱིས་
བས། འདུས་པའི་ཐ་མ་འབྲལ་ཞིང་བསགས་པ་མ་ལུས་པའི་ཐ་མ་ཕལ་ཆེར་
འཛད་པ། མཐོན་པོ་ཕལ་ཆེར་བའི་མཐའ་རྒུད་ཅིང་སྐྱེས་པའི་ཐ་མ་འཆི་བ་
ལས་མ་འདས་པས་ན་རང་ཅག་རྣམས། ངེས་པར་འཆི་བར་མ་ཟད་དུས་ནམ་
འཆི་ལ་ཆ་འམ་ངེས་པ་མེད་པའི་རྒྱུ་མཚན་གྱིས། ཡུན་རིང་བོར་སྡོད་ལོང་
མེད་པའི་ཚུལ་བསམ་སྟེ་འཆི་བ་མི་རྟག་པ་རྟོགས་པའི་བློ་རྒྱུད་ལ་སྐྱེ་བར་བྱིན་
གྱིས་རློབས། གཟུངས་པ་ཡུལ་དང་འཛིན་པ་ཡུལ་ཅན་གཉིས་རང་བཞིན་
གྱིས་གྲུབ་པར་འཛིན་པའི་རྣམ་རྟོག་འཁྲུལ་བའི་དབང་གིས་བསྐྱེད་པའི་སྲིད་
114



པའི་གྲོང་ཁྱེར་འདི་ཉིད་དུ། མི་གཙང་བའི་རྫས་ཕ་མའི་ཁུ་ཁྲག་འདྲེས་པ་འབྱུང་
བཞི་འདུས་པའི་བདག་ཉིད་སྒྱུ་མའི་ཕུང་བོ་དང་། ཡིད་ཀྱི་རྣམ་པར་ཤེས་པ་
གཉིས་སོ་སོར་འབྲལ་གའི་འཆི་རྐྱེན་སྣ་ཚོགས་པའི་དབང་གིས་འཆི་བའི་དུས་
ལ་བབ་པ་ན་གནད་གཅོད་ཀྱི་སྡུག་བསྔལ་དྲག་པོ་ཞིབར་བྱིན་གྱིས་རློབས། ཟས་
སྨན་སོགས་ཀྱིས་གཅེས་པར་བསྐྱངས་པའི་ཤ་རུས་གདོས་བཅས་ཀྱི་ལུས་ཀྱིས་
ཀྱང་ཕྱི་མར་འགྲོ་བའི་གྲོགས་དགོས་དུས་བསླུས་ཤིང་འཇིགས་སུ་རུང་བའི་
གཤིན་རྗེའི་དགྲ་བོ་མངོན་དུ་གྱུར་ཏེ། འདོད་ཆགས་ཞེ་སྡང་གཏི་མུག་སྟེ།
དུག་གསུམ་གྱིས་བསྐྱེད་པའི་འཆི་བའི་མཚོན་གྱིས་རང་སྲོག་གཅོད་པའི་ཚེ།
ལས་མི་དགེ་བའི་དབང་གིས་བྱུང་བའི་མ་དག་པའི་འཁྲུལ་སྣང་སྣ་ཚོགས་པ་
ཞི་ཁར་བྱིན་གྱིས་རློབས། ནད་གསོ་བའི་སྨན་པས་ནད་མི་སོས་པར་ཤེས་ནས་
ཡལ་བར་བོར་ཞིང་རིམ་གྲོས་བཟློག་ཏུ་མེད། ཕ་མ་སྤུན་ཟླ་སོགས་གཉེན་
ཉེ་རྣམས་ཀྱིས་གསོན་དུ་རེ་བའི་རེ་ཐག་ཆད། དེ་ཡིད་ཁོང་དུ་ཆུད་པ་མངོན་
སུམ་དུ་མཐོང་བར་མ་ཟད། རང་ཉིད་ཀྱིས་སྔར་ཆོས་མ་བྱས་ཤིང་སྡིག་པ་
བྱས་པས་སེམས་ཤིན་ཏུ་འགྱོད་ཅིང་ཅི་བྱ་གཏོལ་མེད་པར་གྱུར་པའི་ཚེ། བླ་
མའི་ཞལ་ནས་འཆི་ཁར་ཕན་པའི་གདམས་ངག་གང་གསུངས་པ་རྣམས་དྲན་
པར་བྱིན་གྱིས་རློབས། སེར་སྣའི་ཀུན་འཛིན་དམ་པོའི་དབང་གིས་དགེ་བའི་
115



ཕྱོགས་སུ་གཏོང་མ་ནུས། རང་གིས་ཀྱང་སྤྱོད་མ་བྲ་བར་འབད་འབད་དུང་
དུང་གི་སྒོ་ནས། བསགས་པའི་ཟས་ནོར་ཇི་རྙེད་ཅིག་མཆིས་ཀྱང་རྡུལ་ཕྲན་
ཙམ་ཡང་ཁྱེར་དུ་མེད་པར་ཤུལ་དུ་ལུས། སྙིང་བརྩེ་ཞིང་ཡིད་གདུངས་ཕ་
མ་བུ་བུ་མོ་ཆུང་མ་སོགས་གཉེན་ཉེ་བ་རྣམས་དང་སླར་ཕྲད་དུ་མེད་པར་གཏན་
བྲལ་བྱས། ཏེ་ཉམ་ང་ཞིང་བག་ཚ་བའི་བར་དོའི་གནས་སུ་གྲོགས་མེད་པར་
རང་ཉིད་གཅིག་པུར་འགྲོ་བའི་ཚེ། འཆི་བ་ལ་མི་འགྱོད་པར་མ་ཟད་བུ་ཕ་
ཁྱིམ་དུ་འགྲོ་བ་ལྟར་དགའ་ཞིང་སྤྲོ་བའི་གདེངས་དང་ལྡན་པར་བྱིན་གྱིས་བས།
ས་ཆུ་ལ་ཐིམ་ཆུ་མེ་ལ་ཐིམ་མེ་རླུང་ལ་ཐིམ་པའི་རླུང་རྣམ་ཤེས་ལ་ཐིམ་སྟེ་ལུས་
ཀྱི་འབྱུང་བ་རྣམས་རིམ་གྱིས་ཐིམ་ཞིང། དེ་ཡང་ས་ཆུ་ལ་ཐིམ་པའི་ཕྱི་རྟགས་
ལུས་ཀྱི་སྟོབས་ཤོར་ཞིང་ལྡང་འདུག་དཀའ་བ་སོགས་འབྱུང་། ཆུ་མེ་ལ་ཐིམ་
པའི་ཕྱི་རྟགས་ཁ་སྣ་སྐམས་ཤིང་སོ་དྲེག་ཆགས་པ་དང་མཆུ་བརྗེས། པ་སོགས་
འབྱུང་། མེ་རླུང་ལ་ཐིམ་པའི་ཕྱི་རྟགས་ལུས་ཀྱི་དྲོད་བསྡུས་པ་སོགས་དང་།
རླུང་རྣམ་ཤེས་ལ་ཐིམ་པའི་ཕྱི་རྟགས། དབུགས་བརྩེགས་ཤིང་ནང་དུ་རྒྱུ་བ་
ཡུན་ཐུང་ལ་ཕྱིར་རྒྱུ་བ་ཡུན་རིང་པའི་ངར་སྒྲ་འབྱིན་པའི་ཚེ། དགེ་སེམས་
སྟོབས་ལྡན་མངོན་གྱུར་དུ་སྐྱེ་བར་བྱིན་གྱིས་བས། དེ་དག་གི་ཚེ་སྔར་དང་
མི་འདྲ་བར་གཟུགས་མི་སྡུག་པ་སྣ་ཚོགས་མཐོང་བ་དང་། སྒྲ་མི་སྙན་པ་དུ་
116



མ་ཐོས་པའི་འཇིགས་སྐྲག་འཁྲུལ་པའི་སྣང་བ་སྣ་ཚོགས་པ་འབྱུང་བ་རྣམས་
དང་ཁྱད་པར་དུ། ས་ཆུ་ལ་ཐིམ་པའི་ནང་རྟགས་སྨིག་རྒྱུ་ལྟ་བུ་དང་། ཆུ་
མེ་ལ་ཐིམ་པའི་ནང་རྟགས་དུ་བ་ལྟ་བུ་དང་། མེ་རླུང་ལ་ཐིམ་པའི་ནང་རྟགས་
ནམ་མཁའ་འདྲ་བའི་སྣང་བ་གསུམ་རིམ་གྱི་ཤར། ནས་རང་བཞིན་བརྒྱད་
ཅུའི་བཞོན་པར་གྱུར་པའི་རླུང་རགས་པ་རྣམས་རྣམ་ཤེས་ལ་ཐིམ་པའི་ཚུལ་
གྱིས་འགས་པའི་ཚེ། འཆི་བ་རང་བཞིན་གྱིས་མེད་པ་འཆི་བའི་གནས་ལུགས་
སྟོང་བ་ཉིད་རྟོགས་པར་བྱིན་གྱིས་རློབས། རླུང་གི་ཁམས་རྣམ་ཤེས་ལ་ཐིམ་
པར་རྩོམ་པ་ན། ཕྱི་རོལ་ཏུ་དབུགས་ཀྱི་རྒྱུ་བ་རྒྱུན་ཆད་དེ་དབང་ཤེས་ལྔས་
ཡུལ་འཛིན་མི་ནུས་པར་ཕྱི་རོལ་འཛིན་པའི་གཉིས་སྣང་རགས་པ་མ་ལུས་པ་
ཐིམ་ནས་ཡིད་ངོར་མར་མེ་འབར་བ་འདྲ་བའི་སྣང་བ་ཤར་བར་གྱུར་པའི་ཚེ།
འཆི་བ་རང་བཞིན་གྱིས་མེད་པ་ངེས་པའི་དྲན་པ་དང་ཤེས་བཞིན་གས་དྲག་
སྐྱེ་བར་བྱིན་གྱིས་རློབས། སེམས་སྣང་བ་ལ་ཐིམ་སྣང་བ་མཆེད་པ་ལ་ཐིམ་
མཆེད་པ་ཉེར་ཐོབ་ལ་ཐིམ་སྟེ་དེ་གསུམ་སྔ་མ་སྔ་མ་ཕྱི་མ་ཕྱི་མར་ཐིམ། ཞིང་
ཉེར་ཐོབ་འོད་གསལ་ལ་ཐིམ་པར་འགྱུར་ལ། དེ་ཡང་སེམས་སྣང་བ་ལ་ཐིམ་
པའི་ཚེ་ཡིད་ངོར་ཟླ་འོད་ཀྱིས་ཁྱབ་པ་ལྟ་བུའི་སྣང་བ་དཀར་ལམ་པ་དང་། སྣང་
བ་མཆེད་པ་ལ་ཐིམ་པའི་ཚེ་ཉི་འོད་ཀྱིས་ཁྱབ་པ་ལྟ་བུའི་སྣང་བ་དམར་ལམ་པ་
117



དང་། མཆེད་པ་ཉེར་ཐོབ་ལ་ཐིམ་པའི་ཚེ་སྲོད་ཀྱི་མུན་པས་ཁྱབ་པ་འདྲ་བའི་
སྣང་བ་ནག་ལམ་པའི་ཉམས་ཤར་པའི་ཚེ། འཁོར་དང་མྱ་ངན་ལས་འདས་
པའི་ཕྱོགས་ཀྱིས་བསྡུས་པའི་ཆོས་ཐམས་ཅད་རང་བཞིན་གྱིས་སྟོང་པར་རྟོགས་
པའི་རྣལ་འབྱོར་གྱིས། རང་ཉིད་ཀྱི་ངོ་བོ་སྒྲ་རྟོག་གཉིས་ལ་མ་བརྟེན་པར་རང་
གིས་ཉམས་མྱོང་ལ་བརྟེན་ནས་ཤེས་པར་བྱིན་གྱིས་རློབས། །ཉེར་ཐོབ་དྲན་
མེད་དེ་ཐམས་ཅད་སྟོང་བར་ཐིམ་ནས་ཐམས་ཅད་སྟོང་བ་འོད་གསལ་ཤར་
པར་གྱུར་པ་ལས། ཀུན་རྟོག་གི་སྤྲོས་པ་ཀུན་ཞི་ནས་སྣང་བ་དཀར་དམར་
ནག་གསུམ་གྱི་སློད་བྱེད་ཀྱི། སྐྱོན་གསུམ་དང་བྲལ་བའི་སྟོན་དུས་ཀྱི་ཐོ་རངས་
ཀྱི་གནམ་གཡའ་དག་ལྟ་བུའི་ཉམས་ཤར་པའི་ཚེ། དེ་ལྟ་བུའི་འོད་གསལ་ནི་
མ་དང་བདེན་གྲུབ་བཀག་ཙམ་གྱི་སྟོང་བ་ནི་བུའི་འོད་གསལ་ཡིན་པས། འོད་
གསལ་དེ་གཉིས་ངོ་འཕྲད་པར་བྱིན་གྱིས་རློབས། སྟོང་པ་བཞི་བའི་དུས་སུ་
གློག་གི་རྗེས་སུ་འགྲོ་བ་སྟེ་གློག་དང་མཚུངས་པའི། ལྟེ་བའི་ཚངས་པའི་མེ་
སྟེ་གཏུམ་མོའི་མེ་ཡིས་བསྐུལ་ནས་སྤྱི་བོའི་རི་བོང་ཅན་ཏེ་ཟླ་བ་ཆུའི་ཁམས་
བྱང་ཆུབ་ཀྱི་སེམས་བཞུས་ཏེ། ལུགས་འབྱུང་ལྡོག་གི་དགའ་བཞི་དྲངས་པ་
ལས་བྱུང་བའི་ལྷན་སྐྱེས་ཀྱི་བདེ་བ་དང་སྟོང་བ་ཉིད་གྱུར་པའི་ཡེ་ཤེས་ལས།
རྩེགཅིག་ཏུ་མཉམ་པར་འཇོག་ནུས་པར་བྱིན་གྱིས་བས། མཉམ་བཞག་
118



དེ་ལས་ལངས་པའི་ཚེ་ཐ་མལ་བ་ལ་བར་དོ་གྲུབ་པའི་དོད་ལ་འཆི་བའི་འོད་
གསལ་གྱི། བཞོན་པར་གྱུར་པའི་རླུང་འོད་ཟེར་ལྔ་པ་ཉེར་ལེན་དང་འོད་གསལ་
གྱི་སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་རླུང་སེམས་ཙམ་ལས་
གྲུབ་པའི་མཚན་དཔེའི་དཔལ་འབར་བ། སྟེ་མཚན་དཔེས་བརྒྱན་པའི་བར་
དོལོངས་སྤྱོད་རྫོགས་པའི་སྐུར་བཞེངས་ནས། སྒྱུ་མ་ལྟ་བུའི་ཏིང་འཛིན་རྫོགས་
པར་བྱིན་གྱིས་རློབས། །གལ་ཏེ་ལོངས་སྤྱོད་རྫོགས་པའི་སྐུ་མངོན་དུ་བྱེད་
མ་ནུས་པར་ལས་ཀྱི་དབང་གིས་ཐ་མལ་གྱི་བར་དོ་གྲུབ་པར་གྱུར་ན། བར་
དོ་གྲུབ་པ་འཕྲལ་དུ་རང་གི་གནས་ཚུལ་ལ་བརྟགས་པས་བར་དོའི་རྟགས་རྣམས་
ཚང་འདུག་ན་བར་དོར་ངོས་ཟིན་པར་བྱས་ཏེ་ལས་ཉོན་གྱི་དབང་གིས་སྐྱེས་
པ་དང་འཆི་བ་དང་བར་དོ་ཡི། སྡུག་བསྔལ་མྱོང་བ་འདི་རྣམས་སྣང་བ་འཁྲུལ་
བའི་ངོ་མ་གཏོགས་རང་ངོས་ནས་བདེན་པར་མེད་པའི་ཚུལ་ལམ་རང་བཞིན་
ཅན་དུ་རྟོགས་ནས། མ་དག་པའི་འཁྲུལ་སྣང་མཐའ་དག་དག་པའི་སྣང་བར་
འཆར་བར་བྱིན་གྱིས་རློབས།. ས་རླུང་ལོག་པས་རི་ཞིག་པ་ལྟ་བུའི་སྒྲ་དང་།
ཆུ་རླུང་ལོག་པས་རྒྱ་མཚོ་འཁྲུགས་པ་ལྟ་བུའི་སྒྲ་དང་། མེ་རླུང་ལོག་པས་དུས་
མཐའི་མེ་འབར་བ་ལྟ་བུའི་སྒྲ་དང་། རླུང་གི་རླུང་ལོག་པས་རླུང་དྲག་པོ་གཡོས་
པ་ལྟ་བུའི་སྒྲ་སྟེ་འབྱུང་བ་ལོག་པའི་སྒྲ་བཞི་དང་དམྱལ་བ་ཡི་དྭགས་དུད་འགྲོ་
119



ལ་འཇིགས་སྣང་གསུམ་དང་། གནས་དང་གྲོགས་ངེས་པ་མེད་པ་སོགས་མ་
ངེས་པའི་རྟགས་རྣམས་སྣ་ཚོགས་ཤར་པའི་ཚེ། ཕྱི་བསྒྱུར་བ་སྣོད་ཀྱི་འཇིག་
རྟེན་མཐའ་དག་དག་པའི་ཞིང་ཁམས་སུ་མོས་པ་དང་ནང་བསྒྱུར་བ་གཤིན་རྗེའི་
ཕོ་ཉ་སོགས་ནང་བཅུད་ཀྱི་སེམས་ཅན་ལྟ་བུའི་རྣམ་པར་མོས་པ་དང་གསང་
བ་བསྒྱུར་བ་སྣོད་བཅུད་ཀྱི་འཇིག་རྟེན་མཐའ་དག་བདེ་སྟོང་དབྱེར་མེད་ཀྱི་རྣམ་
རོལ་ཏུ་མོས་པའི་རྣལ་འབྱོར་གྱིས། ལས་དང་ཉོན་མོངས་ཀྱིས་རྣམ་པར་དག་
པའི་ཞིང་མཆོག་ཁྱད་པར་ཅན་དུ་སྐྱེ་བར་བྱིན་གྱིས་རློབས། །མཁའ་སྤྱོད་
དུ་སྐྱེས་ནས་རིག་པ་འཛིན་པ་སྟེགསང་སྔགས་ལ་སྤྱོད་པའི་ རྟེན་མཆོག་གམ།།
ཡང་ན་ཚངས་པར་སྤྱོད་པ་ཚུལ་ཁྲིམས་ཏིང་ངེ་འཛིན་ཤེས་རབ་སྟེ་བསླབ་པ་
གསུམ་དང་ལྡན་པའི་ལུས་བཟུང་སྟེ། རྟེན་དེ་ལ་ཟུང་འཇུག་རྡོ་རྗེ་འཆང་གི་
གོ་འཕང་མངོན་དུ་བྱེད་པའི་ཐབས་སྨིན་བྱེད་བསྐྱེད་པའི་རིམ་པ་དང་གྲོལ་བྱེད་
རྫོགས་པའི་རིམ་པ་སྟེ་རིམ་པ་གཉིས་ཀྱིས་བསྡུས་པའི་ཟབ་མོའི་ལམ་གྱི་རྟོགས་
པ་མ་ལུས་པ་མཐར་ཕྱིན་ནས། འབྲས་བུ་ཆོས་སྐུ་ལོངས་སྐུ་སྤྲུལ་སྐུ་སྟེ་སྐུ་
གསུམ་མྱུར་དུ་སྟེ་ཚེ་གཅིག་ཉིད་ལ་ཐོབ་པར་བྱིན་གྱིས་རློབས། ཞེས་བར་
དོ་འཕྲང་སྒྲོལ་གྱི་གསོལ་འདེབས་འཇིགས་སྒྲོལ་གྱི་དཔའ་བོ་ཞེས་བྱ་བ་འདི་
ཡང་། དོན་གཉེར་བ་འགའ་ཞིག་གིས་བསྐུལ་བའི་དོན་དུ། མདོ་རྒྱུད་དམ་
120



པའི་མན་ངག་བཞིན་དུ་ཤཱཀྱའི་བཙུན་པ་བློ་བཟང་ཆོས་ཀྱི་རྒྱལ་མཚན་གྱིས།
ཆོས་གྲྭ་ཆེན་པོ་དཔལ་ལྡན་འབྲས་སྤུངས་ཀྱི་གཟིམས་ཁང་དུ་སྦྱར་བ་འདི་ཉིད་
སྣོད་མིན་དང་སྔགས་བླ་མེད་ཀྱི་དབང་མ་ཐོབ་པ་རྣམས་ལ་གསང་བར་བྱ་བ་
ཁོ་ན་ཡིན་ཅིང་། རང་ཉིད་ཡི་དམ་གང་ལ་བྱེད་པ་དེའི་གསོལ་འདེབས་ཀྱི་
མཇུག་ཏུ་སྦྱར་བས་ཆོག་ཅིང་། དོན་དྲན་བཞིན་པས་ཉམས་སུ་བླངས་ན་འཆི་
ཁའི་གདམས་པའི་རྒྱལ་བོར་འགྱུར་རོ། །ཞེས་པ་ནི་སྦྱར་བྱང་སྟེ་གོ་སླའོ། །
༈ སྨྲས་པ། བར་དོ་འཁྲུལ་བའི་སྣང་བ་འབར་བའི་མེས། །རབ་གདུང་
ལུས་ཅན་ཀུནའི་སྐྱེད་ཚལ་དུ། །བདེ་ཆེན་བདུད་རྩིའི་ཟེར་གྱིས་འདོད་འཇོ་
བའི། །མན་ངག་ཟླ་ཤེལ་གཉིས་པ་གཞན་ཡོད་མིན། །དེ་ཕྱིར་ཚིག་གི་དངོས་
པོ་དྭངས་པའི་ནང་། །དོན་བཟང་སྒེག་མོའི་བཞིན་གྱི་མཚར་སྡུག་ཀུན། །མ་
འདྲེས་འཆར་བཟོད་མཆན་བུའི་ཨ་དན། །བདག་བློ་སོར་མོའི་འཕྲུལ་གྱིས་
དེང་འདིར་བསྐྲུན། །འདིར་འབད་དགེ་བ་རྣམས་རྒྱས་གསེར་གྱི་པདྨོནི། །གཞན་
ཕན་དྲི་མེད་གེ་སར་འཕྲེང་ཚོགས་བཞད་པའི་རྩེར། །ཕན་དང་བདེ་བའི་སྦྲང་
རྩིའི་དོག་པ་གསར་བའི་རོར། །སྐལ་བཟང་བུང་བའི་ཚོགས་རྣམས་དགའ་
བས་རོལ་བར་ཤོག །ཅེས་བར་དོ་འཕྲང་སྒྲོལ་གྱི་གསོལ་འདེབས་ཀྱི་མཆན་འགྲེལ་ཐར་པའི་
ལམ་སྟོན་ཞེས་བྱ་བ་འདི་ནི། གསོ་རིག་སྨྲ་བ་བསོད་ནམས་ཐབས་མཁས་ཀྱིས་བསྐུལ་ངོར། ༧་
121



ཤཱཀྱའི་དགེ་སློང་ཞྭ་སེར་ཅོད་པན་འཛིན་པ་དཀོན་མཆོག་འཇིགས་མེད་དབང་བོའི་སྡེས། མདོ་
སྨད་རྩེ་ཆུའི་འགྲམ་དུ་སྦྱར་བའི་ཡི་གེ་བ་ནི་བློ་བཟང་དོན་གྲུབ་པོ། །
122



༄༅། །དཀོན་མཆོག་འཇིགས་མེད་དབང་བོས་མཛད་པའི་
རྡོར་སེམས་བསྒོམ་བཟླས་བཞུགས་སོ། །
ན་མོ་གུ་རུ་བྷེ། རྡོ་རྗེ་སེམས་དཔའི་བསྒོམ་བཟླས་ཉམས་སུ་
ལེན་འདོད་པས། སངས་རྒྱས་ཆོས་ཚོགས་མ། ལན་གསུམ། རང་
གི་སྤྱི་བོར་པཾ་ལས་པདྨ་དང་། །ཨ་ལས་ཟླ་སྟེང་ཧཱུྃ་ཡིག་ལས་གྲུབ་པའི།།
དཔལ་ལྡན་རྡོ་རྗེ་སེམས་དཔའ་སྐུ་མདོག་དཀར། །ཞལ་གཅིག་ཕྱག་
གཉིས་གཡས་པས་རྡོ་རྗེ་དང་། །ཕྱག་གཡོན་དྲིལ་བུ་དཀུར་བརྟེན་རྒྱན་
གྱིས་བརྒྱན། །ཞབས་གཉིས་སྐྱིལ་ཀྲུང་གནས་གསུམ་ཡི་གེས་མཚན།།
འོད་འཕྲོས་ཡེ་ཤེས་དབང་ལྷ་སྤྱན་དྲངས་ཏེ། །གཉིས་མེད་དབང་བསྐུར་
མི་བསྐྱོད་དབུ་བརྒྱན་གྱུར། །ཐུགས་ཀར་ཟླ་སྟེང་ཧཱུྃ་ཡིག་མཐའ་བསྐོར་
དུ༑ ༑ཡི་གེ་བརྒྱད་པའི་སྔགས་ཀྱིས་བསྐོར་བ་ལས། །བདུད་རྩིའི་
ཆུ་རྒྱུན་བབས་པ་རང་ཉིད་ཀྱི། །སྤྱི་གཙུག་ནས་ཞུགས་རང་ལུས་ལྟེམ་
གྱིས་གང་། །སྡིག་སྒྲིབ་ཉེས་ལྟུང་ནད་གདོན་བར་ཆད་ཀུན། །མི་གཙང་
123



རྣམ་བར་དབང་པོའི་ལམ་ནས་ཐོན། །རང་ལུས་དྭངས་གསལ་ཤེལ་
སྒོང་ཇི་བཞིན་དུ། །ཕྱི་ནང་ཀུན་གསལ་དག་པའི་རང་བཞིན་གྱུར། །དེ་
ནས་ཡིག་བརྒྱ་གང་འགྲུབ་བཟླ། །བདག་ནི་མི་ཤེས་རྨོངས་པའི་དབང་
གྱུར་ཏེ། །མི་ཟད་སྡིག་ལྟུང་ཉེས་ཚོགས་གང་བགྱིས་པ། །བཅོམ་ལྡན་
རྡོ་རྗེ་སེམས་དཔའ་ཁྱོད་ཉིད་ཀྱིས། །བྱང་ཞིང་དག་པར་བྱིན་གྱིས་བརླབ་
ཏུ་གསོལ། །དེ་ལྟར་རྩེ་གཅིག་གསོལ་བ་བཏབ་པ་བཞིན། །སྡིག་སྒྲིབ་
ཉེས་ལྟུང་ཚོགས་ཀུན་དག་གོ་ཞེས། །དགྱེས་པའི་གསུང་བྱིན་འོད་ཕུང་
རང་བཞིན་དུ། །མངོན་བར་ཞུ་སྟེ་རང་དང་གཉིས་མེད་གྱུར། །དགེ་
བ་འདི་ཡིས་བདག་སོགས་འགྲོ་བ་ཀུན། །རྡོ་རྗེ་སེམས་དཔས་རྟག་ཏུ་
རྗེས་བཟུང་ནས། །སྡིག་སྒྲིབ་ཉེས་ལྟུང་དྲི་མ་དྲུངས་ཕྱུང་སྟེ། །ཚེ་
གཅིག་ཉིད་ལ་སངས་རྒྱས་ཐོབ་པར་ཤོག། །།
124



༄༅། །འཇམ་མགོན་བླ་མ་ཙོང་ཁ་བ་ཆེན་པོས་མཛད་པའི་བདེ་
སྨོན་ཞིང་སྒོ་འབྱེད་ཅེས་བྱ་བ་བཞུགས་སོ། །
ན་མའི་གུ་རུ་མཉྫ་བྷོ་ཥཱ་ཡ། ཕུལ་བྱུང་མཛད་པས་འགྲོ་ལ་མི་ཟད་
དཔལ་སྟེར་ཞིང་། །ལན་ཅིག་དྲན་པས་འཆི་བདག་འཇིགས་པ་རིང་དུ་འདོར།།
རྟག་ཏུ་བརྩེ་བས་འགྲོ་ལ་བུ་བཞིན་དགོངས་གྱུར་པ། །ལྷ་མིའི་འདྲེན་པ་ཚེ་
དཔག་མེད་ལ་ཕྱག་འཚལ་ལོ། །ཐུབ་པའི་དབང་བོས་ལན་གྲངས་དུ་མ་རུ།།
ལེགས་པར་ཡོངས་སུ་བསྔགས་པའི་ཞིང་གི་མཆོག །བདེ་བ་ཅན་དུ་སྐྱེ་བའི་
སྨོན་ལམ་འགའ། །བརྩེ་བའི་དབང་གིས་ཇི་ལྟར་ནུས་བཞིན་བརྗོད། །དེ་
ལ་དྲི་མ་མེད་པའི་གསུང་རབ་རྣམས་ལས་རྒྱལ་བའི་དབང་བོ་རྣམས་ཀྱིས་སྔོན་
བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ལ་བསླབས་པ་ནཇི་ལྟར་ཐུགས་
བསྐྱེད་ཅིང་སྨོན་ལམ་བཏབ་པ་དེ་བཞིན་དུ། ཡོངས་སུ་གྲུབ་པའི་སྤྲུལ་བའི་
སྐུ་ཡི་ཞིང་གི་བཀོད་པ་མང་དུ་གསུངས་པ་ཡོད་མོད། འོན་ཀྱང་བདེ་བ་ཅན་
གྱི་ཞིང་འདི་ནི་ཐུབ་པའི་དབང་བོས་ཞིང་གི་ཡོན་ཏན་གྱི་བཀོད་པ་རྒྱས་པར་
125



གསུངས་ཤིང་། ཞིང་གཞན་དཔག་ཏུ་མེད་པ་ནས་ཀྱང་རང་རང་གི་བདེ་བར་
གཤེགས་པས་བསྔགས་པ་ལན་གྲངས་དུ་མར་གསུངས་པ་ལ་བརྟེན་ནས། བྱང་
ཆུབ་སེམས་དཔའ་དཔག་ཏུ་མེད་པ་རྣམས་ཞིང་དེར་སྐྱེ་བར་གསུངས་པ་དང་།
ཞིང་འདིར་ཡང་དེའི་དུས་དང་མ་འོངས་པའི་གང་ཟག་གི་དབང་དུ་མཛད་ནས་
བདེ་བ་ཅན་དུ་འགྲོ་བ་ལ་མོས་པ་དྲག་པོ་བསྐྱེད་དགོས་པར་གསུངས་པ་དང་།
གཞན་ཡང་མདོ་དང་རྟོགས་པ་དང་གཟུངས་དུ་མར་ཕན་ཡོན་གྱི་སྐབས་སུ་བདེ་
བ་ཅན་དུ་སྐྱེ་བར་བཀའ་སྩལ་བའི་སྒོ་ནས་ཞིང་དེར་སྐྱེ་བའི་ཐབས་མང་དུ་
གསུངས་ཤིང་། དེ་རྣམས་ཀྱང་ད་ལྟར་གྱི་གང་ཟག་རྣམས་ཀྱིས་ཀྱང་སྒྲུབ་
པར་མི་ནུས་པ་མི་སྣང་བ་དང་། གཞན་ཡང་ཞིང་ཁ་ཅིག་ནི་སྙིགས་མ་ལྔའི་
སྦགས་པས་དེར་སྐྱེས་པ་རྣམས་ཉམས་པར་ལྟ་ཞིང་། ཁ་ཅིག་ནི་བྱང་ཆུབ་
སེམས་དཔའི་འཁོར་ཤ་སྟག་གིས་གང་བ་ལ་སོགས་པ་སྣོད་བཅུད་ཀྱི་འབྱོར་
བ་ཧ་ཅང་ཡང་རླབས་ཆེ་བས་སྐྱེ་བར་དཀའ་བ་དང་། བདེ་བ་ཅན་དུ་སྐྱེས་པ་
རྣམས་ནི་ཡང་དག་པ་ཉིད་ཀྱི་ཚོགས་འབའ་ཞིག་ཏུ་ངེས་པའི་ཕྱིར་དང་། མདོར་
ན་ཞིང་གང་ལ་འདུན་པ་ཤས་ཆེ་བ་དེ་ཞིང་དེར་སྐྱེ་བ་མྱུར་ཞིང་འདིའི་གང་ཟག་
རྣམས་བདེ་བ་ཅན་ལ་མོས་པ་མང་བའི་ཕྱིར། བདག་ཅག་རྣམས་ཀྱིས་སངས་
རྒྱས་ཀྱི་ཞིང་དུ་སྐྱེ་བ་འཛིན་པའི་སྨོན་ལམ་ནི་གཙོ་བོར་བདེ་བ་ཅན་གྱི་ཞིང་ལ་
126



དམིགས་ཏེ་བགྱིད་པར་རིགས་སོ། །རྒྱུ་ཇི་ལྟ་བུ་བསྒྲུབས་པས་ཞིང་དེར་སྐྱེ་
བ་ནི། ཞིང་བཀོད་ཀྱི་མདོ་ལས་འབྱུང་བ་བཞིན་དུ། ཇི་སྐད་དུ། ཀུན་དགའ་
བོ༑ སེམས་ཅན་གང་དག་ཁ་ཅིག་དེ་བཞིན་གཤེགས་པ་དེ། རྣམ་པ་ཡང་
དང་ཡང་དུ་ཡིད་ལ་བྱེད་པ་དང་། དགེ་བའི་རྩ་བ་མང་བོ་དཔག་ཏུ་མེད་པ་སྐྱེད་
པ་དང་། བྱང་ཆུབ་ཏུ་སེམས་བསྐྱེད་པ་ཡོངས་སུ་བསྔོས་ཏེ། འཇིག་རྟེན་
གྱི་ཁམས་དེར་སྐྱེབར་སྨོན་ལམ་འདེབས་པ་དེ་དག་འཆི་བའི་དུས་ཉེ་བར་གནས་
པ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་འོད་དཔག་མེད་དེ་དགེ་སློང་གི་ཚོགས་དུ་མས་ཡོངས་སུ་བསྐོར་ཅིང་མདུན་
གྱིས་བལྟས་ནས་བཞུགས་པར་གྱུར་ཏེ། དེ་དག་གིས་བཅོམ་ལྡན་འདས་འོད་
དཔག་མེད་མཐོང་ནས་རབ་ཏུ་དང་བའི་སེམས་ཀྱིས་ཤི་འཕོས་ཏེ་འཇིག་རྟེན་
གྱི་ཁམས་བདེ་བ་ཅན་ཉིད་དུ་སྐྱེ་བར་འགྱུར་རོ། །ཀུན་དགའ་བོ། རིགས་
ཀྱི་བུའམ་རིགས་ཀྱི་བུ་མོ་གང་ལ་བདག་གིས་ཚེ་འདི་ལ་འོད་དཔག་མེད་མཐོང་
ཡང་ཅི་མ་རུང་སྙམ་དུ་སེམས་པ་དེས་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་སེམས་བསྐྱེད་ལ། ལྷག་པའི་བསམ་པའི་རྒྱུད་ཀྱིས་སངས་རྒྱས་
ཀྱི་ཞིང་དེར་སྐྱེ་བར་བྱ་བའི་ཕྱིར་སེམས་ཡང་དག་པར་བཏང་སྟེ། དགེ་བའི་
རྩ་བ་རྣམས་བསྐྱེད་པར་བྱ་ཞིང་ཡོངས་སུ་བསྔོ་བར་བྱའོ། །ཀུན་དགའ་བོ།
_127



གང་དག་ཡང་དེ་བཞིན་གཤེགས་པ་དེ་ཡང་དང་ཡང་དུ་ཡིད་ལ་བྱེད་ཅིང་། དགེ་
བའི་རྩ་བ་མང་བོ་དཔག་ཏུ་མེད་པ་རྒྱུན་དུ་བསྐྱེད་ལ། སངས་རྒྱས་ཀྱི་ཞིང་དེར་
སེམས་ཡང་དག་པར་གཏོང་བ་དེ་དག་འཆི་བའི་དུས་ཉེ་བར་གནས་པ་ན། དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་
དཔག་མེད་དེའི་ཁ་དོག་དང་། དབྱིབས་དང་། ཆུ་ཞེང་དང་། ཞམ་རིང་བ་
དགེ་སློང་གི་དགེ་འདུན་ཇི་འདྲ་བ་དེ་འདྲ་བའི་སངས་རྒྱས་ཀྱི་སྤྲུལ་བ་དག་མདུན་
དུ་གནས་པར་གྱུརཏེ། དེ་དག་དེ་བཞིན་གཤེགས་པ་མཐོང་བས་རབ་ཏུ་དང་
བ་ལ་དམིགས་པའི་ཏིང་ངེ་འཛིན་དེ་དང་། བརྗེད་པ་མེད་པའི་དྲན་པས་ཤི་
འཕོས་ནས་སངས་རྒྱས་ཀྱི་ཞིང་དེ་ཉིད་དུ་སྐྱེ་བར་འགྱུར་རོ། །ཞེས་གསུངས་
པའོ། །དེ་ལ་མདོ་དང་བོས་རྒྱལ་བ་འོད་དཔག་མེད་ཡང་ཡང་དྲན་པ་དང་།
དགེ་རྩ་སྒོ་དུ་མ་ནས་དཔག་ཏུ་མེད་པ་གསོག་པ་དང་། བྱང་ཆུབ་ཏུ་སེམས་
བསྐྱེད་པ་དང་། བསགས་པའི་དགེ་བ་རྣམས་ཞིང་དེར་སྐྱེ་བའི་ཕྱིར་དུ་སྨོན་
ལམ་འདེབས་པ་དང་བཞི་བྱས་ན་སྐྱེ་བར་གསུངས་པའི་གསུམ་པ་ནི་ཞིང་དེ་
ན་ཐེག་པ་ཆེ་ཆུང་གཉིས་ཡོད་པའི་ཐེག་ཆེན་གྱི་རིགས་སུ་སྐྱེ་བ་འཛིན་པའི་དབང་
དུ་མཛད་ལ། ལྷག་མ་གསུམ་ནི་ཐུན་མོང་གི་དབང་དུ་མཛད་པའོ། །མདོ་
གསུམ་པས་ནི་ཞིང་དེར་སེམས་ཡང་དག་པར་གཏོང་བ་ཡང་སྐྱེ་བའི་རྒྱུར་
128



གསུངས་པ་ནི་སྔ་མ་ལ་ཡང་དགོས་ལ། དེའི་དོན་ནི་ཞིང་གི་ཡོན་ཏན་གྱི་བཀོད་
པ་ཡང་ཡང་དྲན་པར་བྱས་ནས་བསམ་པ་ཐག་པ་ནས་ཞིང་དེར་སྐྱེ་བ་འཛིན་
པར་འདོད་པའོ། །མདོ་བར་བས་ནི་ཤི་འཕོས་ནས་ཞིང་དེར་སྐྱེ་བའི་རྒྱུར་བསྟན་
་པ་རྣམས་ཚེ་འདི་ཉིད་ལ་འོད་དཔག་མེད་མཐོང་བར་འདོད་པས་ཀྱང་བྱ་བར་
གསུངས་སོ། །དེ་ལྟར་ན་བྱང་ཆུབ་ཀྱི་སེམས་ཀྱིས་ཟིན་པར་བྱས་ལ་དགེ་བའི་
རྩ་བ་སྒོ་དུ་མ་ནས་རྒྱུན་དུ་བསག་ཅིང་། དེ་དག་ཀྱང་བདེ་བ་ཅན་གྱི་ཞིང་དུ་
ཐེག་པ་ཆེན་པོའི་རིགས་ཅན་ཁོ་ནར་སྐྱེ་བ་གཟུང་བའི་ཕྱིར་དུ་བསམ་པ་ཐག་
པ་ནས་སྨོན་ལམ་གདབ་ཅིང་རྒྱལ་བ་འོད་དཔག་མེད་ཡང་ཡང་ཡིད་ལ་བྱ་བར་
གསུངས་པ་ནི་མཚོན་པ་ཙམ་སྟེ། ཞིང་དེའི་སྣོད་བཅུད་ཀྱི་ཡོན་ཏན་གྱི་བཀོད་
པ་མདོ་ལས་གསུངས་པ་རྣམས་ཡང་ཡང་དྲན་པར་བྱ་ཞིང་། ཁྱད་པར་དུ་སྨོན་
ལམ་འདེབས་པའི་ཐོག་མར་ཞིང་གི་ཡོན་ཏན་རྣམས་དྲན་ནས་རྒྱལ་བ་འོད་དཔག་
མེད་འཁོར་དང་བཅས་པ་ལ་དམིགས་པའི་དད་པ་བརྟན་པོ་དང་། ཞིང་གི་ཡོན་
ཏན་གྱི་བཀོད་པ་ཕུལ་དུ་བྱུང་བ་རྣམས་ལ་དམིགས་ནས་དེར་སྐྱེ་བའི་འདུན་པ་
དྲག་པོ་དང་། སྨོན་པའི་གནས་རྣམས་གེགས་མེད་པར་བདེ་བླག་ཏུ་འགྲུབ་
པའི་དཔང་བོ་མཛད་ན་ཅི་མ་རུང་སྙམ་པའི་བསམ་པ་ཤུགས་དྲག་པར་བྱ་བ་
ནི་གནད་དུ་ཆེའོ། །དེ་ལྟར་ན་དཔང་བོ་དང་ཞིང་གི་ཡོན་ཏན་བརྗོད་པ་འཇུག་
129



པ་གཅིག་ཏུ་བྱས་ན་བདེ་ཞིང་། ཞིང་དུ་སྐྱེ་བའི་འདུན་པ་དྲག་པོ་དེར་སྐྱེ་བའི་
རྒྱུའི་གཙོབོ་ཡིན་ལ། དེ་ཡང་ཞིང་གི་ཡོན་ཏན་ཤེས་ནས་ཡང་ཡང་སེམས་
པ་ལ་རག་ལས་པས་ན་དེའི་ཕྱིར་ཐོག་མར་ཞིང་གི་བསྔགས་པ་བརྗོད་པར་བྱའོ།།
མི་མཇེད་ཞིང་ནས་ནུབ་ཀྱི་ཕྱོགས་ཉིད་དུ། །བྱེ་བ་ཁྲག་ཁྲིག་བརྒྱ་
སྟོང་སངས་རྒྱས་ཀྱི། །ཞིང་ཁམས་རྣམས་ནི་འདས་པར་གྱུར་པ་ན། །རྨད་
བྱུང་བདེ་བ་ཅན་ཞེས་བྱ་བ་ཡོད། །དེ་ནི་ས་གཞི་རིན་ཆེན་དུ་མས་སྤྲས། །ཤིན་
ཏུ་ཉམས་དགའ་ལག་མཐིལ་ལྟ་བུར་མཉམ། །རིན་ཆེན་ལས་གྲུབ་རི་བོ་མ་
གཏོགས་པ། །ནག་པོའི་རི་རྣམས་ཀུན་གྱིས་དབེན་ཞིང་གཙང་། །མཛེས་
ཤིང་ཡིད་འོང་རྣམ་དག་ཞིང་གི་མཐའ། །རིན་ཆེན་བདུན་གྱི་ཆུ་ཤིང་ལྗོན་
པ་དང་། །རིན་ཆེནཏ་ལའི་ཤིང་གི་ཕྲེང་བ་ཡིས། །ཡོངས་སུ་བསྐོར་བས་
སྐར་མས་ཟླ་བ་བཞིན། །ད་ལྟ་བུའི་ས་གཞི་དེ་ནི་ཤིང་ལྗོན་པ་རྣམ་པ་དུ་མས་
མཛེས་པར་བྱས་པ་སྟེ། ཤིང་ལྗོན་པ་རེ་རེ་ལའང་རྩ་བ་དང་། སྡོང་བོ་དང་།
ཡལ་ག་དང་། ལོ་མ་དང་། འདབ་མ་དང་། མེ་ཏོག་དང་། འབྲས་བུ་བདུན་
བདུན་ཡོད་ལ། དེ་ཡང་ཁ་ཅིག་གི་རྩཁནི་གསེར། སྡོང་བོ་ནི་དངུལ། ཡལ་
གནི་བི། ལོ་མ་ནི་ཤེལ། འདབ་མ་ནི་སྦུག མེ་ཏོག་ནི་མུ་ཏིག་དམར་
བོ༑ འབྲས་བུ་ནི་རྡོའི་སྙིང་བོ་ལས་བྱས་པ་ཡོད་ལ། ཁ་ཅིག་ནི་རྩ་བ་ལ་སོགས་
130



པ་བདུན་ག་རིན་པོ་ཆེ་སྣ་རེ་རེ་ལས་བྱས་པ་དང་། དེ་བཞིན་དུ་རིན་པོ་ཆེ་སྣ་
གཉིས་དང་། གསུམ་དང་བཞི་དང་ལྔ་དང་དྲུག་ལས་བྱས་པ་དང་། རྩ་བ་
ལ་སོགས་པ་རེ་རེ་ཡང་རིན་པོ་ཆེ་སྣ་བདུན་ག་ལས་བྱས་པའང་ཡོད་དེ། དེ་
ལྟ་བུ་ལ་སོགས་པའི་ཤིང་ལྗོན་པ་རྣམས་ལ་ཅོད་པན་དང་། རྣ་རྒྱན་དང། དོ་
ཤལ་དང་། གདུ་བུ་དང་། དཔུང་རྒྱན་དང་། སོར་གདུབ་དང་། གསེར་གྱི་
སྐ་རགས་དང་། གསེར་གྱི་དྲ་བ་དང་། མུ་ཏིག་གི་དྲ་བ་དང་། རིན་པོ་ཆེ་
ཐམས་ཅད་ཀྱི་དྲིལ་བུ་གཡེར་ཁའི་དྲ་བ་ལ་སོགས་པ་རྒྱན་ཇི་ལྟ་བུ་འདོད་པ་དེ་
ལྟ་བུའི་རྒྱན་རིན་པོ་ཆེ་བརྒྱ་སྟོང་དུ་མས་སྤྲས་པ་འཕྱང་བས་སངས་རྒྱས་ཀྱི་ཞིང་
དེ་ཡོངས་སུ་གང་བ། སྔ་དྲོའི་དུས་ཀྱི་ཚེ་ཕྱོགས་བཞི་ནས་རླུང་ལངས་ཏེ། རླུང་
དེས་ལྷའི་སྤོས་དྲི་རབ་ཏུ་ཞིམ་པ་སྣ་ཚོགས་ཀྱིས་བསྒོས་ཤིང་ཁ་དོག་དུ་མ་དང་
ལྡན་པའི་རིན་པོ་ཚེའི་ཤིང་ལྗོན་པ་དེ་དག་བསྐྱོད་ཅིང་བསྒུལ་བ་ན་ཡིད་དུ་འོང་
བའི་དྲི་བསུང་དང་ལྡན་ཞིང་། ལྟ་ན་སྡུག་པའི་མེ་ཏོག་རྣམ་པ་མང་བོ་རིན་
པོ་ཚེའི་ས་གཞི་ཆེན་པོ་ལ་བྲུལ་ཏེ། མེ་ཏོག་དེ་དག་གིས་སངས་རྒྱས་ཀྱི་ཞིང་
དེ་མིའི་བོངས་ཚོད་བདུན་ཙམ་དུ་ཁྱབ་པར་གྱུརཏོ། །མེ་ཏོག་དེ་དག་ནི་གོས་
ཀན་ཙ་ལི་རྟེཀ་ལྟར་འཇམ་ཞིང་རེག་ན་བདེ་བའོ། །དེ་ལ་རྐང་བ་བཞག་པ་ན་
སོར་བཞི་ཙམ་གྱིས་དམའ་བར་འགྱུར་ཞིང་། རྐང་བ་བཏེག་ན་སོར་བཞི་ཙམ་
131



གྱིས་མཐོ་བར་འགྱུར་རོ། །སྔ་དྲོའི་དུས་འདས་མ་ཐག་མེ་ཏོག་རྙིང་བ་དེ་དག་
མ་ལུས་པ་མེདཔར་གྱུར་ཏེ། དེའི་འོག་ཏུ་སངས་རྒྱས་ཀྱི་ཞིང་དེ་དབེན་པ་དང་།
ཉམས་དགའ་བ་དང། དག་པར་འགྱུར་ཞིང་། དེ་ནས་ཡང་ཕྱོགས་བཞི་ནས་
རླུང་ལངས་ཏེ་སྔར་བཞིན་དུ་མེ་ཏོག་གསར་བ་དག་འགྲེམ་པར་བྱེད་དོ། །སྔ་
དྲོའི་དུས་ཇི་ལྟ་བར་ཉིན་གུང་དང་། ཕྱི་དྲོ་དང་སྲོད་དང་ནམ་གྱི་གུང་དང་ཐོ་
རངས་ཀྱང་དེ་བཞིན་ནོ། །གསེར་གདུལ་བཻཌཱུརྱ་དང་ཤེལ་དང་སྤུག །མུ་
ཏིག་དམར་བོ་རྡོ་ཡི་སྙིང་བོ་སྟེ། །རིན་ཆེན་བདུན་ལས་གྲུབ་པའི་ལྗོན་པ་ལ།།
ཡིད་ལ་བསམ་དགུའི་རྒྱན་བཟང་དཔག་མེད་འཕྱང་། །ཤིང་གི་རྩ་བ་སྡོང་བུ་
ཡལ་ག་སོགས། །འཇམ་ཞིང་རེག་ན་བདེ་སྟེར་དྲི་ཞིམ་ལྡན། །དྲི་ཡི་བཞོན་
པས་བསྐྱོད་ཚེ་རྣར་སྙན་པའི། །མཉན་པས་ཆོག་མི་ཤེས་པའི་སྒྲ་རྣམས་འབྱུང་།།
ས་གཞི་མཛེས་པར་བྱེད་པའི་རྒྱན་གྱི་ཤིང་གི་ཡོན་ཏན་བརྗོད་པའི་སྐབས་སོ།།
གཞན་ཡང་ས་གཞི་དེ་ནི་སྤོས་མཆོག་གིས་ཡོངས་སུ་བསྒོས་པའི་ཆུ་
ཀླུང་རྣམ་པ་སྣ་ཚོགས་པས་མཛེས་པར་བྱས་པ་རྣམས་ཀྱི་ཟབས་སུ་ནི་དཔག་
ཚད་བཅུ་གཉིས་པར་མཚུངས་ལ། ཁ་ཞེང་དཔག་ཚད་གཅིག་དང་བཅུ་དང་
ཉི་ཤུ་དང་སུམ་ཅུ་དང་བཞི་བཅུ་དང་ལྔ་བཅུའི་བར་དང་བརྒྱ་སྟོང་གི་ཚད་དག་
ཀྱང་ཡོད་དོ། །དེ་ཡང་འབབ་སྟེགས་བདེ་བ་ལ། འདམ་རྫབ་མེད་པ། གསེར་
132



གྱི་བྱེ་མ་བདལ་བ། ལྷའི་མེ་ཏོག་ཨུཏྤལ་དང་། པད་མ་དང་། ཀུ་མུ་ད་དང་།
པད་མ་དཀར་བོ་ལ་སོགས་པ། དྲི་རབ་ཏུ་ཞིམ་པའི་མེ་ཏོག་གིས་ཁེབས་པ།
ཁོལ་ཁོལ་དག་ན་བྱ་ངང་བ་དང་། བཞད་དང་། ཁྲུང་ཁྲུང་དང་། ངུར་བ་
དང་། ཀ་རན་ད་དང་། ནེ་ཙོ་དང་། རི་སྐེགས་དང་། ཁུ་བྱུག་དང་། ཀུན་
ལ་དང་། ཀ་ལ་པིངྐ་དང་། རྨ་བྱ་ལ་སོགས་པ་སྒྲ་ཡིད་དུ་འོང་བ་འབྱིན་པའི་
སྤྲུལ་བའི་བྱའི་ཚོགས་དུ་མས་བསྟེན་པ། འགྲམ་གཉིས་ནི་རིན་པོ་ཆེའི་སྤོས་
ཀྱི་ཤིང་ལྗོན་པས་གང་པའོ། །དག་པའི་སེམས་ཅན་རྣམས་ཀྱི་ཉེར་འཚོའི་གཞི།།
ཡིད་འཛིན་ཏ་མ་ལ་དང་ཨ་ཀ་རུ། །རྒྱ་སྤོས་ཙན་དན་སྦྲུལ་སྙིང་གིས་བསྒོས་
པའི། །ཉལ་འགྲོའི་རྒྱུན་རྣམས་སྒྲ་སྙན་སྒྲོག་ཅིང་འབབ། །ས་གཞི་མཛེས་
པར་བྱེད་པའི་རྒྱན་གྱི་ཆུའི་ཡོན་ཏན་བརྗོད་པའི་སྐབས་སོ། ། །
གཞན་ཡང་ས་གཞི་ཐམས་ཅད་ཀྱང་གསེར་གྱི་དྲ་བས་ཁེབས་ཤིང་
རིན་པོ་ཆེ་སྣ་བདུན་གྱི་པད་མས་གང་བ་སྟེ། པད་མ་ཁ་ཅིག་ནི་དཔག་ཚད་
ཕྱེད་ཙམ་ཡོད། ཁ་ཅིག་ནི་དཔག་ཚད་གཅིག་དང་གཉིས་དང་གསུམ་དང་
བཞི་དང་ལྔ་ནས་བཅུའི་བར་གྱི་ཚད་ཙམ་ཡོད་དེ། རིན་པོ་ཆེའི་པད་མ་ཐམས་
ཅད་ཀྱང་འོད་ཟེར་བྱེ་བ་སྟོང་ཕྲག་སུམ་ཅུ་རྩ་དྲུག་དྲུག་འབྱུང་ཞིང་། འོད་
ཟེར་གྱི་རྩེ་མོ་ཐམས་ཅད་ལས་ཀྱང་སངས་རྒྱས་ཀྱི་སྐུ་གསེར་གྱི་ཁ་དོག་ཅན་
133



སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་མངའ་བ་བྱེ་བ་བརྒྱ་སྟོང་ཕྲག་སུམ་
ཅུ་རྩ་དྲུག་དྲུག་བྱུང་ནས། ཕྱོགས་བཅུའི་འཇིག་རྟེན་གྱི་ཁམས་གྲངས་མེད་
དཔག་ཏུ་མེད་པ་དག་ཏུ་གཤེགས་ནས་སེམས་ཅན་རྣམས་ལ་ཆོས་སྟོན་ནོ། །རབ་
འབྱམས་སྨོན་ལམ་སྟོབས་ལས་འོང་བ་ཡི། །རིན་ཆེན་པད་མོས་བསྐྲུན་པའི་
འོད་ཟེར་རྩེར། །དམ་ཆོས་སྦྲང་རྩིའི་དགའ་སྟོན་འགྱེད་པ་ཡི། །སྤྲུལ་སྐུས་
གདུལ་བྱའི་བང་བ་ཚིམ་པར་མཛད། །ས་གཞི་མཛེས་པར་བྱེད་པའི་རྒྱན་གྱི་
པད་མའི་ཡོན་ཏན་བརྗོད་པའི་སྐབས་སོ། །
གཞན་ཡང་ས་གཞི་དེ་ནི་ཁང་བཟང་རྣམས་ཀྱིས་མཛེས་པར་བྱས་པ་
སྟེ༑ དེ་ཡང་རིན་པོ་ཆེ་སྣ་ཚོགས་ཀྱི་བ་གམ་བརྒྱ་སྟོང་གིས་བརྒྱན་པ། རིན་
པོ་ཚེའི་ཁྲི་ལྷའི་རས་བཅོས་བུ་སྣ་ཚོགས་བཏིང་བ་སྔས་ཁྲ་བོ་གཞག་པ་དང་ལྡན་
པའི་གཞལ་མེད་ཁང་དུ་མ་དང་། གཞན་ཡང་ས་གཞི་དེ་ནི་སྤོས་དང་ཕྲེང་
བ་དང་བྱུག་པ་དང་ཕྱེ་མ་དང་གདུགས་དང་རྒྱལ་མཚན་དང་བ་དན་དང་སིལ་
སྙན་དང་གོས་ཁ་དོག་བརྒྱ་སྟོང་དུ་མཇི་ལྟ་བུ་འདོད་པ་དེ་ལྟ་བུའི་སྤོས་དང་ཕྲེང་
བ་ནས་གོས་ཀྱི་བར་གྱིས་ཡོངས་སུ་ཁྱབ་པོ། །དེ་བཞིན་དུ་ཞིང་དེ་ནི་སྤོས་སྣ་
ཚོགས་དྲི་རབ་ཏུ་ཞིམ་པའི་ངད་ལྡང་ཞིང་དུས་དུས་སུ་ལྷའི་སྤོས་ཆུས་སྤྲིན་གྱི་
ཆར་དང་། ལྷའི་མེ་ཏོག་ཐམས་ཅད་དང་ལྡན་པ་དག་དང་། ལྷའི་རིན་པོ་
134



ཆེ་སྣ་བདུན་དང་། ལྷའི་ཙན་གྱི་ཕྱེ་མ་དང་། ལྷའི་གདུགས་དང་རྒྱལ་མཚན་
དང་། བ་དན་གྱི་ཆར་འབབ་པ་དང་། ནམ་མཁའ་ལ་ལྷའི་བླ་བྲེ་དང་ལྷའི་
རིན་པོ་ཆེའི་གདུགས་རྔ་མའི་བསིལ་ཡབ་དང་བཅས་པ་འཛིན་ཅིང་། ལྷའི་
རོལ་མོའི་སྒྲ་དབྱངས་ཀྱང་སྒྲོག་ལ། ལྷའི་མོ་དག་ཀྱང་གར་བྱེད་དོ། །ཡིད་
ཀྱི་རེ་བ་རྫོགས་བྱེད་ལོངས་སྤྱོད་རྫོགས། །ཕུན་ཚོགས་འབྱོར་བས་ས་དང་
བར་སྣང་ཀུན། །མི་མཉམ་མེད་པར་ཡོངས་སུ་དཀྲིགས་པ་ནི། །གསེར་གྱི་
གཞི་ལ་ཆུ་གཏེར་ཆེན་པོ་བཞིན། །ས་གཞི་མཛེས་པར་བྱེད་པའི་རྒྱན་གྱི་ཁང་
བ་དང་ལོངས་སྤྱོད་ཀྱི་ཡོན་ཏན་བརྗོད་པའི་སྐབས་སོ། །
དེ་དག་ནི་བདེ་བ་ཅན་གྱི་སྣོད་ཀྱི་ཡོན་ཏན་ཡིད་ལ་བྱ་བའི་ཚུལ་མདོར་
བསྡུས་པའོ། །གཞན་ཡང་དེ་ན་ངན་སོང་གསུམ་དང་ལྷ་མ་ཡིན་གྱི་རིས་མེད་
ཅིང་དེར་སྐྱེས་ནས་འགྲོ་བ་དེ་བཞིར་སླར་ལྡོག་པ་ཡང་མེད། མི་ཁོམ་པ་ལྷག་
མ་རྣམས་ཀྱང་མེད། མ་ངེས་པ་དང་ལོག་པ་ཉིད་དུ་ངེས་པའི་སེམས་ཅན་མེད་
ཅིང་། ཡང་དག་པ་ཉིད་དུ་ངེས་པ་ཤ་སྟག་ཡིན་ལ། སྨོན་ལམ་གྱི་དབང་མ་
གཏོགས་པ་དུས་མ་ཡིན་པར་འཆི་བ་མེད། །དེར་སྐྱེས་པའི་སེམས་ཅན་རྣམས་
ནི་རིན་པོ་ཆེའི་པད་མ་ལས་བརྫུས་ཏེ་སྐྱེས་པ་ཤ་སྟག་ཡིན་ཞིང་། འགྲོ་བ་ནི་
ལྷ་དང་མི་གཉིས་སུ་ངེས་ལ། དེ་ཡང་ལྷ་མིའི་ཐ་སྙད་ཙམ་མ་གཏོགས་པ་
135



མཚུངས་ཏེ། ལོངས་སྤྱོད་ནི་གཞན་འཕྲུལ་དབང་བྱེད་པའི་ལྷ་རྣམས་ཇི་ལྟ་
བ་བཞིན་ནོ། །དེ་དག་ཐམས་ཅད་ཀྱང་ལུས་ལ་མཚན་བཟང་སུམ་ཅུ་རྩ་གཉིས་
ཀྱིས་བརྒྱན་པ་དང། སེམས་ཀྱི་སྐད་ཅིག་ཐང་ཅིག་ལ་སངས་རྒྱས་ཀྱི་ཞིང་
བྱེ་བ་ཁྲག་ཁྲིག་བརྒྱ་སྟོང་འདས་པའི་རྫུ་འཕྲུལ་གྱི་མངོན་ཤེས་དང་། བསྐལ་
བ་བྱེ་བ་ཁྲག་ཁྲིག་བརྒྱ་སྟོང་རྗེས་སུ་དྲན་པའི་སྔོན་གྱི་གནས་རྗེས་སུ་དྲན་པའི་
མངོན་ཤེས་དང་། འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་མཐོང་བའི་
ལྷའི་མིག་གི་མངོན་ཤེས་དང། སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་སྟོང་
དུ་ཅིག་ཅར་དུ་ཆོས་ཉན་པའི་ལྷའི་རྣ་བའི་མངོན་ཤེས་དང་། སངས་རྒྱས་ཀྱི་
ཞིང་བྱེ་བ་ཁྲག་ཁྲིག་བརྒྱ་སྟོང་དུ་གཏོགས་པའི་སེམས་ཅན་རྣམས་ཀྱི་སེམས་
ཤེས་པའི་ཕ་རོལ་གྱི་སེམས་ཤེས་པའི་མངོན་ཤེས་ཏེ་མངོན་པར་ཤེས་པ་ལྔ་ཚང་
བ་ཐོབ་པ་དང་། སྔ་དྲོ་བཞིན་དུ་སངས་རྒྱས་ཀྱི་ཞིང་གཞན་དག་ཏུ་ཕྱིན་ནས་
སངས་རྒྱས་བརྒྱ་ཕྲག་མང་བོ་ནས་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་
མང་བོ་ལ་སངས་རྒྱས་ཀྱི་མཐུས་མཆོད་པའི་རྫས་ཐམས་ཅད་ཀྱིས་རྙེད་བཀུར་
བར་ནུས་པ་སྟེ། ཐེ་ཚོམ་ཟོས་པའི་ལས་ཀྱི་དབང་གིས་པད་མའི་སྦུབས་ན་
རིང་དུ་གནས་དགོས་པའི་སེམས་ཅན་རྣམས་ནི་མངོན་ཤེས་ཚང་བ་དང་ཞིང་
གཞན་དུ་དེ་བཞིན་གཤེགས་པ་རྣམས་ལ་མཆོད་དུ་འགྲོ་བའི་ནུས་པ་དང་མི་ལྡན་
136



ནོ༑ ༑གཞན་ཡང་སེམས་ཅན་དེ་རྣམས་ཁམ་གྱི་ཟས་རགས་པ་ནི་མི་ཟ་མོད།
འོན་ཀྱང་ཁ་ཟས་རྣམ་པ་ཇི་ལྟར་འདོད་པ་དེ་རྣམས་བསམས་མ་ཐག་ཏུ་རྙེད་
ནས་ལུས་ཚིམ་པ་དང་། ལུས་ལ་བགོས་པ་དང་ལུས་བརྒྱན་པར་འགྱུར་ཞིང་།
ཆུ་ཀླུང་ཆེན་པོ་རྣམས་ལས་ལྷའི་གླུ་དབྱངས་ཡན་ལག་བྱེ་བ་བརྒྱ་སྟོང་དང་ལྡན་
པའི་སིལ་སྙན་མཁན་མཁས་པ་རྣམས་ཀྱིས་བྱས་པ་བས་ཀྱང་ལྷག་པའི་སྒྲ་སྙན་
ཅིང་ཡིད་དུ་འོང་བ་མཉན་པས་ཆོག་མི་ཤེས་པ་འབྱུང་བ་རྣམས་ཀྱིས་ཆོས་ཀྱི་
རྣམ་གྲངས་དཔག་ཏུ་མེད་པ་སེམས་ཅན་དེ་དག་ལ་ཇི་ལྟར་རིགས་པ་སྟོན་ཅིང་།
སྤྲུལ་བའི་བྱའི་ཚོགས་ཀྱིས་ཀྱང་སངས་རྒྱས་ཀྱི་ཞིང་དེ་ཐམས་ཅད་སྒྲས་གོ་ཁར་
བྱེད་ཅིང་དེས་བྱང་ཆུབ་སེམས་དཔའ་རྣམས་སངས་རྒྱས་རྗེས་སུ་དྲན་པ་དང་
མི་འབྲལ་བར་འགྱུར་རོ། །སེམས་ཅན་དེ་དག་སྔར་བཤད་པ་ལྟ་བུའི་གཞལ་
མེད་ཁང་ཇི་ལྟ་བུ་འདོད་པ་དེ་ལྟ་བུའི་གཞལ་མེད་ཁང་མདུན་དུ་བྱུང་སྟེ། དེ་
རྣམས་དེའི་ནང་ན་ལྷའི་བུ་མོ་བདུན་སྟོང་བདུན་སྟོང་གིས་བསྐོར་ཅིང་རྩེ་དགའ་
ཞིང་དགའ་བར་བྱེད་དོ། །དེ་ལྟར་བཅུད་ཀྱི་ཡོན་ཏན་གྱི་སྐབས་སུ་སྔོན་ཞིང་
བཟུང་བའི་དུས་ཀྱི་གནས་དང་གནས་མ་ཡིན་པའི་སྨོན་ལམ་ཅི་རིགས་སུ་སྣང་
བའི་ནང་ནས་ཡོན་ཏན་འགའ་ཞིག་བཀོད་པ་ནི་ཞིང་དུ་སྐྱེ་བ་འཛིན་པའི་འདུན་
པ་ཤུགས་དྲག་པོའི་རྒྱུར་བཀོད་དོ། །དག་པའི་སེམས་ཅན་ལས་བཟང་གིས་
137



སྤྲུལ་བ། །མཚན་དཔེའི་རྒྱན་གྱིས་ལུས་ནི་རབ་ཏུ་མཛེས། །ཡོན་ཏན་དུ་
མས་རྒྱུད་ནི་ལེགས་པར་གཏམས། །གནས་སྐབས་ཀུན་ཏུ་ཆོས་ཀྱི་དགའ་བས་
འཚོ། །གློག་བཞིན་འཁྱུག་པའི་ཐོགས་མེད་རྫུ་འཕྲུལ་གྱིས། །ཞིང་མང་བགྲོད་
ནས་རྒྱལ་བའི་སྤྱན་སྔ་རུ། །རབ་འབྱམས་ཚོགས་གཉིས་བསྐྲུན་ནས་སླར་ཡང་
ནི༑ ༑རང་གི་ཞིང་དུ་དགའ་བདེས་རོལ་བར་མཛད། །བཅུད་ཀྱི་ཞིང་མཛེས་
པར་བྱེད་པའི་རྒྱན་གྱི་ཡོན་ཏན་ཐུན་མོང་བ་བརྗོད་པའི་སྐབས་སོ། །
གཞན་ཡང་དེའི་རྒྱལ་བའི་འཁོར་ནི་གཉིས་ཏེ། ཉན་ཐོས་དང་བྱང་
ཆུབ་སེམས་དཔའོ། །དེ་ཡང་ཉན་ཐོས་ཀྱི་འཁོར་འདུས་པ་དང་བོ་ལྟ་བུ་ལ་
ཡང་འདོད་ན། སྟོང་གསུམ་གྱི་སྐར་མ་ཐམས་ཅད་ཉིན་ཞག་གཅིག་གིས་བརྩི་
བར་ནུས་པ་རྫུ་འཕྲུལ་དཔག་ཏུ་མེད་པ་དང་ལྡན་པ་མོའུ་འགལ་གྱི་བུ་ལྟ་བུ་བྱེ་
བ་ཁྲག་ཁྲིག་བརྒྱ་སྟོང་གིས། ལོ་བྱེ་བ་ཁྲག་ཁྲིག་བརྒྱ་སྟོང་དུ་ལས་གཞན་མི་
བྱེད་པར་བརྩིས་ཀྱང་ཆ་ཤས་ཙམ་ཡང་གྲངས་ཆོད་པར་མི་འགྱུར་ན། འདུས་
པ་གཉིས་པ་དང་གསུམ་པ་ལྟ་ཅི་སྨོས་ཏེ། དེ་ལྟ་བུའི་ཉན་ཐོས་ཀྱི་འཁོར་གྲངས་
མེད་པ་ཡོད་ལ། དེ་ཐམས་ཅད་ཀྱང་འོད་འདོམ་གང་བ་ཤ་སྟག་གོ །ཉན་
ཐོས་ཀྱི་འཁོར་གྱི་ཡོན་ཏན་བརྗོད་པའོ། ། །
བྱང་ཆུབ་སེམས་དཔའི་འཁོར་ནི། གྲངས་དཔག་ཏུ་མེད་ཅིང་ཡོན་
138



ཏན་མཐའ་ཡས་པ་མུ་མེད་པ་དང་ལྡན་པ་ཤ་སྟག་སྟེ། དེ་ཡང་སེམས་ཅན་
ཐམས་ཅད་ལ་མཉན་པའི་སེམས་དང་ཕན་པའི་སེམས་དང་བྱམས་པའི་སེམས་
དང་ལྡན་པ། སེམས་ཀྱི་རྒྱུད་སྒྱུ་མའི་རང་བཞིན་ལ་བློ་རབ་ཏུ་ཞུགས་པ་ཤེས་
རབ་རྒྱ་མཚོ་ཆེན་པོ་དང་མཉམ་པ་བློ་རི་རབ་དང་མཚུངས་པ། ཡོན་ཏན་དུ་
མ་བསགས་པ། ཡེ་ཤེས་ཀྱི་མངོན་པར་འཕགས་པས་རི་རབ་དང་མཚུངས་
པ༑ འཁྲུག་པ་མེད་པས་རྒྱ་མཚོ་ཆེན་པོ་དང་འདྲ་བ། སེམས་ཅན་ཐམས་
ཅད་ཀྱི་དགེ་བ་དང་མི་དགེ་བ་བཟོད་པས་ས་དང་མཚུངས་པ། ཉོན་མོངས་
པའི་དྲི་མ་འཁྲུད་པས་འབབ་ཆུ་དང་འདྲ་བ། ཆོས་ཐམས་ཅད་ལ་རློམ་སེམས་
སུ་བྱེད་པ་དང་ཉོན་མོངས་པ་རྣམས་སྲེག་པར་བྱེད་པས་མེའི་རྒྱལ་པོ་དང་
མཚུངས་པ། འཇིག་རྟེན་ཐམས་ཅད་ལ་མི་ཆགས་པའི་ཕྱིར་རླུང་དང་འདྲ་
བ༑ ཆོས་ཐམས་ཅད་ངེས་པར་རིགས་པ་དང་ཅི་ལ་ཡང་མི་དམིགས་པའི་ཕྱིར་
ནམ་མཁའ་དང་མཚུངས་པ། འཇིག་རྟེན་གྱི་སྐྱོན་ཐམས་ཅད་ཀྱིས་མ་གོས་
པའི་ཕྱིར་པད་མ་དང་འདྲ་བ། ཆོས་དང་ཆོས་མ་ཡིན་པ་མངོན་པར་སྒྲོག་པས་
དུས་ཀྱི་རྗེས་སུ་འབྲང་བའི་འབྲུག་ཆེན་པོ་དང་མཚུངས་པ། ཆོས་ཀྱི་ཆུ་ཡི་
ཆར་མངོན་པར་འབེབས་པས་སྤྲིན་ཆེན་པོ་དང་འདྲ་བ། ཚོགས་ཆེན་པོ་ཟིལ་
གྱིས་གནོན་པས་ཁྱུ་མཆོག་དང་མཚུངས་པ། སེམས་མཆོག་ཏུ་དུལ་བས་གླང་
139



བོ་ཆེ་དང་འདྲ་བ། ཤིན་ཏུ་དུལ་བས་རྟ་ཅང་ཤེས་བཟང་བོ་དང་འདྲ་བ། རྩལ་
དང་མི་འཇིགས་པས་སྐྲག་པ་མེད་པའི་ཕྱིར་རི་དྭགས་ཀྱི་རྒྱལ་བོ་སེང་གེ་དང་
འདྲ་བ། སེམས་ཅན་ཐམས་ཅད་ཡོངས་སུ་སྐྱོབ་པས་ཤིང་གི་རྒྱལ་བོ་ཎེ་གྲོ་
ཏ་དང་མཚུངས་པ། ཕས་ཀྱི་རྒོལ་བ་ཐམས་ཅད་ཀྱིས་མི་གཡོ་བས་རིའི་རྒྱལ་
བོ་རི་རབ་དང་འདྲ་བ། བྱམས་པ་ཚད་མེད་པ་བསྒོམས་པས་ནམ་མཁའ་དང་
འདྲ་བ། དགེ་བའི་ཆོས་ཐམས་ཅད་ཀྱི་དབང་དུ་བྱ་བའི་སྔོན་དུ་འགྲོ་བས་ཚངས་
པཆེན་པོ་དང་འདྲ་བ། གནས་སུགསོག་པ་མེད་པས་བྱ་དང་མཚུངས་པ། ཕས་
ཀྱི་རྒོལ་བ་ཐམས་ཅད་རྣམས་པར་འཇོམས་པས་བྱའི་རྒྱལ་བོ་ནམ་མཁའ་ལྡིང་
དང་འདྲ་བ། འཇིག་རྟེན་ན་འབྱུང་བར་དཀའ་བའི་ཕྱིར་ཨུ་དམཝཱར་དང་
མཚུངས་པ། ཆོས་ཀྱི་རྔ་ཆེན་པོ་བརྡུང་བ། ཆོས་ཀྱི་དུང་ཆེན་པོ་འབུད་པ།
ཆོས་ཀྱི་རྒྱལ་མཚན་ཆེན་པོ་བསྒྲེང་བ། ཆོས་ཀྱི་བ་དན་ཆེན་པོ་འཛིན་པ། ཆོས་
ཀྱི་སྒྲོན་མེ་ཆེན་པོ་རབ་ཏུ་འབར་བར་བྱེད་པ། སངས་རྒྱས་བྱེ་བ་ཁྲག་ཁྲིག་
བརྒྱ་སྟོང་ཕྲག་མང་བོ་ལ་དགེ་བའི་རྩ་བ་མང་བོ་བསྐྱེད་པ། རྒྱལ་བ་རྣམས་ཀྱིས་
བསྔགས་པ། སྐྱོན་མེད་པའི་ཚུལ་ཁྲིམས་ལྷུར་ལེན་པས་སེམས་ཀྱི་རྒྱུད་བིརྱ་
ལྟར་རྣམ་པར་དག་པ། ཆོས་ཐམས་ཅད་ལ་ཐོས་པ་རྒྱ་མཚོ་ལྟ་བུར་གྱུར་པ།
རྒྱལ་སྲས་རེ་རེ་ཡང་དཔག་ཚད་བྱེ་བ་བརྒྱ་སྟོང་གི་འོད་དང་ལྡན་པ། སྲས་
140



-
---
ཀྱི་ཐུ་བོ་གཉིས་ཀྱི་འོད་ཀྱིས་ནི་འཇིག་རྟེན་གྱི་ཁམས་དེ་ཁོར་ཡུག་ཏུ་སྣང་བས་
ཁྱབ་པར་བྱེད་དོ། །དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
པ་སྤྱན་རས་གཟིགས་དབང་ཕྱུག་དང་མཐུ་ཆེན་ཐོབ་པོ། །ཡེ་ཤེས་རྒྱ་མཚོ་
སེམས་ཅན་རྒྱ་མཚོའི་ཕྱིར། །སྙིང་སྟོབས་རྒྱ་མཚོས་མ་ཞུམ་གོ་བགོས་ཤིང་།།
རྒྱལ་བ་རྒྱ་མཚོའི་དྲུང་དུ་ཐུགས་བསྐྱེད་ནས། །ཐོས་པ་རྒྱ་མཚོ་ཚོལ་བས་ངོམས་
པ་མེད། །མ་ལུས་ཆོས་འཚོལ་ཚུལ་ལ་རབ་ཏུ་མཁས། །འཇིག་རྟེན་འདས་
པའི་གཏམ་གྱི་སྙིང་བོ་རྟོགས། །ཆོས་ཀྱི་གཏམ་ལ་ནམ་ཡང་འཇིགས་པ་མེད།།
རྟག་ཏུ་སེམས་ཅན་གྲོལ་བར་བྱེད་ལ་བརྩོན། །དེ་ནི་འདྲེན་པའི་གཙོ་བོ་འོད་
དཔག་མེད། །ཐུབ་མཆོག་དེ་ཡི་རིགས་སུ་སྐྱེས་གྱུར་པ། །རྒྱལ་བའི་གདུང་
འཚོབ་གྲགས་ལྡན་དཔའ་བོ་ཆེ། །དག་པའི་ཞིང་གི་རྒྱལ་སྲས་རྣམས་ཡིན་ནོ།།
བྱང་ཆུབ་སེམས་དཔའི་འཁོར་གྱི་ཡོན་ཏན་ཕྱོགས་ཙམ་བརྗོད་པའོ། །དེ་ལྟ་
བུའི་སྣོད་བཅུད་ཀྱི་ཡོན་ཏན་ཕུལ་དུ་བྱུང་བ་དང་ལྡན་པའི་ཞིང་གི་མཆོག་དེའི་
དབུས་ན་བྱང་ཆུབ་ཀྱི་ཤིང་གི་མཆོག་དེའི་དབུས་ན་བྱང་ཆུབ་ཀྱི་ཤིང་གི་དབང་
བཆེན་པོ་འཕང་དུ་དཔག་ཚད་སྟོང་དྲུག་ཡོད་པ། ཡལ་ག་དང་ལོ་མ་དང་འདབ་
བ་དཔག་ཚད་བརྒྱད་བརྒྱ་ཚུན་ཆད་དུ་འཕྱང་བ། རྩ་བའི་སྦོམས་དང་ཁྲུན་
ག་ཚད་ལྔ་བརྒྱ་ཡོད་པ། ལོ་མ་དང་མེ་ཏོག་དང་འབྲས་བུ་རྣམས་རྒྱན་དུ་
;
་
141



འཕྱང་བ། ཁ་དོག་ཐ་དད་པ་བརྒྱ་སྟོང་དུ་མ་ཡོད་པ། ལོ་མ་དང་མེ་ཏོག་དང་
འབྲས་བུ་ཐ་དད་དུ་མ་དང་ལྡན་པ། ཟླ་བ་ལྟར་སྣང་བའི་ནོར་བུ་རིན་པོ་ཆེས་
ཡོངས་སུ་གསལ་བ། བརྒྱ་བྱིན་གྱིས་ཐོགས་པའི་ནོར་བུ་རིན་པོ་ཆེས་རྣམས་
པར་སྤྲས་པ། ཡིད་བཞིན་གྱི་ནོར་བུ་རིན་པོ་ཆེས་གང་བ། རྒྱ་མཚོའི་ནོར་
བུ་རིན་པོ་ཆེ་མཆོག་གིས་སྤྲས་པ། གསེར་གྱི་སྐུད་པ་དང་སེ་མོ་དོས་མཛེས་
པ་དང་རིན་པོ་ཆེའི་ཆུན་པོ་དང་དོ་ཤལ་ཆིག་རྐྱང་དང་། མུ་ཏིག་སྔོན་པོ་དང་
མུ་ཏིག་དམར་བོའི་རྒྱན་ཕྲེང་དང་སེང་གེའི་ཁ་ནས་འཕྱང་བའི་སྐ་རགས་ཀྱི་
ཚོགས་ཡོད་པ། རིན་པོ་ཆེ་ཐམས་ཅད་ཀྱི་དྲ་བ་དང་དྲིལ་བུ་གཡེར་ཁའི་དྲ་
བས་བླ་བྲེར་བྲིས་པ། ཆུ་སྲིན་དང་བཀྲ་ཤིས་དང་གཡུང་དྲུང་འཁྱིལ་བ་དང་
ཟླ་གམ་ལྟ་བུས་ལེགས་པར་བརྒྱན་པ་སྟེ། མདོར་ན་སེམས་ཅན་གྱི་བསམ་
པའི་རྣམ་པར་རིག་པ་ཇི་ལྟ་བ་བཞིན་དུ་རྣམ་པར་བརྒྱན་པའོ། །བྱང་ཆུབ་ཀྱི་
ཤིང་དེ་རླུང་གིས་བསྐྱོད་པ་ན་སྒྲ་དབྱངས་འབྱུང་བ་གང་ཡིན་པ་དེས་འཇིག་
རྟེན་གྱི་ཁམས་ཚད་མེད་པ་གོ་བར་བྱེད་དོ། །ཤིང་དེའི་སྒྲ་ཐོས་པ་དང་མཐོང་
བ་དང་དེའི་དྲི་ཚོར་བ་དང་དེའི་འབྲས་བུའི་རོ་མྱོང་བ་དང་དེའི་འོད་ཀྱིས་རིག་
པ་ཐམས་ཅདནི་བྱང་ཆུབ་མ་ཐོབ་ཀྱི་བར་དུ་རྣབ་དང་མིག་དང་སྣ་དང་ལྕེ་དང་
ལུས་ལ་ནད་ཀྱིས་བཏབ་པ་མི་འབྱུང་ངོ་། །ཤིང་དེ་ཡིད་ལ་སེམས་པ་དེ་དག་
_142



ཀྱང་བྱང་ཆུབ་མ་ཐོབ་ཀྱི་བར་དུ་སེམས་གཡེང་བར་མི་འགྱུར་རོ། །བྱང་ཆུབ་
ཀྱི་ཤིང་གི་དབང་བོ་དེའི་དྲུང་ན་བཅོམ་ལྡན་འདས་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་རྡུལ་མེད་
ཅིང་རྣམ་པར་དག་པ་བཞུགས་ཤིང་འཚོལ་ཞིང་བཞེས་ལ་འཁོར་རྒྱ་མཚོ་ལྟ་
བུའི་དབུས་ན་ཆོས་སྟོན་པར་མཛད་དོ། །དེ་ཡང་བསྐལ་བ་བརྒྱ་ཕྲག་ནས་བསྐལ་
བ་བྱེ་བ་ཁྲག་ཁྲིག་བརྒྱ་སྟོང་ཕྲག་གི་བར་འདི་སྙེད་ཅིག་ཐུབ་པོ་ཞེས་སྐུ་ཚེའི་
ཚད་རྟོགས་པར་མི་ནུས་ཏེ། དེའི་ཕྱིར་རྒྱལ་བ་དེ་ནི་ཚེ་དཔག་མེད་ཅེས་བྱའོ།
།དེ་བཞིན་དུ་ཕྱོགས་བཅུ་རེ་རེར་ཡང་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྒྱ་
སྟོང་གང་གཱའི་ཀླུང་གི་བྱེ་མའི་གྲངས་ཇི་སྙེད་པ་དེའི་འོད་ཀྱིས་ཁྱབ་པར་གནས་
ཏེ༑ དེའི་ཕྱིར་རྒྱལ་བ་དེ་ནི་འོད་དཔག་མེད་ཅེས་བྱ་སྟེ། འོན་ཀྱང་སྨོན་ལམ་
གྱི་དབང་གིས་འོད་འདོམ་གང་བ་སོགས་སུ་འགྱུར་བ་ནི་མ་གཏོགས་སོ། །འོད་
དེ་ནི་ཤེལ་གོང་ལྟར་དྲི་མ་མེད་པ། ནམ་མཁའ་ལྟར་ཤིན་ཏུ་རྒྱས་པ། ལུས་
ལ་བདེ་བ་སྐྱེད་པ། སེམས་དགའ་བར་བྱེད་པ། གང་ལ་རེག་པའི་སེམས་
ཅན་རྣམས་མཆོག་ཏུ་དགའ་བར་བྱེད་པའོ། །དེ་ལྟར་འོད་ཟེར་གྱི་ཕུང་བོ་ཆེན་
པོ་མཐའ་ཡས་པས་རོལ་མཚོས་གསེར་གྱི་རི་རྣམས་ལ་འཁྱུད་པ་བཞིན་དུ་
ཡོངས་སུ་བསྐོར་བའི་དྲང་སྲོང་ཆེན་པོ་འོད་དཔག་ཏུ་མེད་པའི་སྐུའི་གཟི་བརྗིད་
143



ཀྱིས་ཉན་ཐོས་དང་བྱང་ཆུབ་སེམས་དཔའི་འཁོར་གྱི་ཚོགས་ཐམས་ཅད་ཟིལ་
གྱིས་མནན་ནས་མངོན་པར་འཕགས་ཏེ་ལྷམ་མེ་ལྷན་ནེར་ཕྱོགས་ཀུན་ཏུ་གསལ་
བར་སྣང་བ་ནི། རིའི་རྒྱལ་བོ་རི་རབ་རི་ཐམས་ཅད་ཀྱི་དབུས་ན་མངོན་པར་
མཐོ་བ་བཞིན་ནོ། །ཐུབ་པའི་མཆོག་ཆེན་པོ་དེ་མཐོང་མ་ཐག་ཏུ་ཡིད་ཚིམ་
པར་བྱེད་པའི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་། དཔེ་བྱད་བཟང་
བོ་བརྒྱད་ཅུ་བསྐལ་བ་དཔག་ཏུ་མེད་པར་བསྒྲུབས་པའི་དགེ་བའི་རྩ་བ་དུ་མའི་
རྒྱུ་ལས་བྱུང་བ་དག་ཅིང་གསལ་ལ་མཛེས་པ་ཐམས་ཅད་ཡོངས་སུ་རྫོགས་པ་
རྣམས་ཀྱིས་སྐུའི་ཁྱོན་ཐམས་ཅད་མཛེས་པར་བྱེད་པ་ལ་འགྲན་པ་བཞིན་དུ་གྱུར་
པ༑ སྟོན་གྱི་དུས་ཀྱི་མཚན་མོ་སྤྲིན་དང་བྲལ་བའི་ནམ་མཁའི་དཀྱིལ་དུ་ཆ་
ཤས་ཐམས་ཅད་ཡོངས་སུ་རྫོགས་པའི་ཟླ་བའི་དཀྱིལ་འཁོར་ཤར་བ་མུ་ཏིག་
གི་འབྲས་བུ་ལྟ་བུའི་རྒྱུ་སྐར་བྱེ་བའི་དཀྱིལ་ན་མཛེས་པ་བཞིན་དུ། རྒྱུད་དང་
དབང་བོ་དང་དགེ་བའི་རྩ་བ་ཤིན་ཏུ་རླབས་ཆེ་བ་ཡོངས་སུ་སྨིན་པའི་བྱང་ཆུབ་
སེམས་དཔའི་འཁོར་དཔག་ཏུ་མེད་པས་ཡོངས་སུ་སྨིན་པའི་བྱང་ཆུབ་སེམས་
དཔའི་འཁོར་དཔག་ཏུ་མེད་པས་ཡོངས་སུ་བསྐོར་བ་རབ་ཏུ་བརྗིད་པའི་གཟུགས་
དང་ལྡན་ཞིང་། ཤིན་ཏུ་དལ་བའི་འགྲོས་ཀྱིས་མཛེས་པའི་ཁྱུ་མཆོག་བ་ལང་
བརྒྱ་སྟོང་གི་རྗེས་སུ་འབྲང་བ་དང་བཅས་ནས་འགྲོ་བ་བཞིན་དུ། སྤྱན་དང་
144



རྫུ་འཕྲུལ་དང་མངོན་པར་ཤེས་པ་དུ་མས་མཛེས་པའི་དགྲ་བཅོམ་པའི་འཁོར་
གྱི་མདུན་དུ་བདར་བ། ཤེས་བྱ་ཐམས་ཅད་ལ་ཆགས་པ་དང་ཐོགས་པ་མེད་
པའི་མཁྱེན་པ་དང་། འཁོར་བ་ཇི་སྲིད་དུ་ཇི་ལྟར་འཚམ་པར་ཆོས་སྟོན་པ་
ཟད་མི་ཤེས་པས་སྤོབས་པ་དང་མཐའ་ཡས་པའི་སེམས་ཅན་གྱི་དོན་འབའ་ཞིག་
ལྟར་མཛད་པའི་ཐུགས་རྗེ་ཆེན་པོ་ལ་བརྟེན་ནས། དཔའ་ཞིང་ཡང་རྩལ་ཆེ་
བའི་རི་དྭགས་ཀྱི་རྒྱལ་བོ་སེང་གེ་རི་དྭགས་དུ་མའི་ཚོགས་ཀྱི་འཁོར་གྱི་ནང་
ན་བག་ཚ་བ་མེད་པར་ཕྱོགས་ཀུན་ཏུ་སེང་གེའི་སྒྲ་སྒྲོག་པ་ལྟར། གྲངས་མེད་
པའི་འཁོར་གྱི་དབུས་ན་ཕས་ཀྱི་རྒོལ་བའི་འཇིགས་པ་ཐམས་ཅད་དང་བྲལ་བ་
ཟབ་པ་དང་རྒྱ་ཆེ་བའི་སེང་གེའི་སྒྲ་ཆེན་པོ་རྒྱུན་མི་ཆད་དུ་སྒྲོག་པའོ། །བདེ་
བ་ཅན་གྱི་ཞིང་ན་འགྲོ་བའི་སྐྱབས། །ལྗོན་པའི་དབང་བོའི་དྲུང་ན་འོད་དཔག་
མེད། །རྒྱ་ཆེན་འཁོར་གྱི་དབུས་ན་བརྗིད་པའི་སྐུ། །མཐའ་ཡས་བསོད་ནམས་
ཕུང་བོ་ཁྱོད་ལ་འདུད། །འདྲེན་པ་ཁྱོད་ཀྱི་འོད་ཀྱི་ཚོགས། །འཇིག་རྟེན་ཁམས་
སུ་ཤོང་གྱུར་པ། །ཀྱེ་མ་རྒྱལ་བའི་ཞིང་གི་ནི། །རྒྱ་ཁྱོན་ཁོངས་དག་ཤིན་ཏུ་
ཡངས། །རྒྱལ་བ་ཀུན་གྱི་གསང་གསུམ་ཡོན་ཏན་རྣམས། །ཁྱོད་ཉིད་གཅིག་
དུས་བདག་གིར་མཛད་པསན། །མི་མཇེད་ཞིང་གི་སེམས་ཅན་འདི་དག་རྣམས།།
ཚིགས་མ་ལྔ་ཡི་ཉེས་པས་སྦགས་སམ་སྙམ། །རབ་མཐོ་རི་ཡི་དབང་བོ་སྟེ།།
145
ག་
་་་



རབ་རྒྱས་ཟླ་བའི་བཞིན་ལྡན་ཞིང་། །རབ་མཛེས་ཨུཏྤལ་སྔོན་པོའི་མིག །རབ་
ཏུ་ལྡན་ན་ཁྱོད་དང་མཚུངས། །མཁྱེན་བརྩེའི་ཡོན་ཏན་དུ་མའི་དཔལ་འབར་
ཞིང། །འཁོར་ཚོགས་དབུས་སུ་ལེགས་བཤད་དགའ་སྟོན་འགྱེད། །སྲིད་
མཐའི་བར་དུ་གཞན་གྱི་དོན་བཞུགས་པ། །གསན་སྐབས་ཀུན་ཏུ་ཁྱོད་ཀྱིས་
འགྲོ་ཀུན་སྐྱོངས། །ཞིང་གི་གཙོ་བོའི་ཡོན་ཏན་ཕྱོགས་ཙམ་བརྗོད་པའོ། །
དེ་དག་ནི་བཅུད་ཀྱི་ཡོན་ཏན་ཡིད་ལ་བྱ་བའི་ཚུལ་མདོར་བསྡུས་པ་
སྟེ༑ རྒྱས་པར་ཕྱེ་ན་རྒྱལ་བ་འདིས་སངས་རྒྱས་འཇིག་རྟེན་དབང་ཕྱུག་རྒྱལ་
བོའི་སྤྱན་སྔར་ཞིང་འདི་སྨོན་ལམཇི་ལྟ་བུས་བཟུང་བ་དང། དེ་ནས་བྱང་ཆུབ་
སེམས་དཔའི་སྤྱོད་པ་རླབས་པོ་ཆེ་རྣམས་ཇི་ལྟར་རྫོགས་པར་སྤྱད་པ་དང་།
མཐར་སྨོན་པའི་གནས་འགྲུབ་པའི་ཞིང་གི་ཡོན་ཏན་རྣམས་ཤིན་ཏུ་གསལ་བར་
ཞིང་བཀོད་ཀྱི་མདོར་གསུངས་པས་དེར་བལྟ་བར་བྱའོ། །དེ་ལྟར་ན་འདུན་
པའི་ཡུལ་ཞིང་གི་ཡོན་ཏན་མདོར་བསྡུས་པ་དེ་རྣམས་དམིགས་ཕྱེད་པར་བྱས་
ནས་ཞིང་དེར་སྐྱེ་བ་ལ་འདུན་པ་ཡང་ཡང་སྦྱངས་ནས་འདུན་པ་ཤུགས་དྲག་པ་
ཤིན་ཏུ་གལ་ཆེ་བ་དང་། དེ་ལྟར་བྱས་པའི་ཕན་ཡོན་ནི། ཞིང་བཀོད་ཀྱི་མདོ་
ལས་ཇི་སྐད་དུ། གང་གི་ཕྲ་རབ་རྡུལ་སྙེད་འཇིག་རྟེན་ཁམས། །བཤིག་ཅིང་
གཤགས་ཏེ་རྡུལ་དུ་བྱས་གྱུར་བ། །དེ་བས་མང་བའི་འཇིག་རྟེན་ཁམས་ཀྱི་
146



རྣམས། །རིན་ཆེན་བཀང་སྟེ་སྦྱིན་པ་བྱིན་པས་ནི། །གང་གིས་དཔག་ཏུ་མེད་
པའི་འོད་མཚན་དང་། །བདེ་བ་ཅན་གྱི་ཡོན་ཏན་ཁྱད་འཕགས་རྣམས། །ཐོས་
ནས་དགའ་སྟེ་ཐལ་མོ་སྦྱོར་བྱེད་པ། །བསོད་ནམས་འདི་ཡི་ཆར་ཡང་འགྱུར་
མ་ཡིན། །དེ་ལྟ་བས་ན་དེ་བཞིན་གཤེགས་དེ་ཡི། །ཡོན་ཏན་ཐོས་ནས་མགུ་
དང་དད་སྐྱེད་ལ། །བདེ་བ་ཅན་གྱི་འཇིག་རྟེན་ཁམས་མཆོག་ཏུ། །འགྲོ་བར་
བྱ་ཕྱིར་མོས་པ་དྲག་པོ་སྐྱེད། །གང་གིས་བདེ་བ་ཅན་གྱི་འཇིག་རྟེན་གྱི། །མིང་
ཐོས་པ་ཡི་བསོད་ནམས་དེ་ལ་ནི། །ཞིང་མཆོག་མཐའ་གྲུ་ཆེན་པོ་དེ་དག་ཀུན།།
ཆ་དང་དཔེར་ཡང་འགྱུར་བ་མ་ཡིན་ནོ། །ཡང་དག་རྒྱལ་བའི་བཀའ་དང་ཤེས་
རབ་ཅན། །དེ་དག་དེ་བས་བསོད་ནམས་མང་དུ་འགྱུར། །དོན་དམ་ཐོབ་
ཕྱིར་དད་པ་རྩ་བ་སྟེ། །དེ་ལྟ་བས་ན་ཐོས་ནས་ཡིད་གཉིས་གསོལ། །ཞེས་
གང་གསུངས་པའོ། །དེའི་ཕྱིར་ཐུབ་པའི་དབང་བོས་ཞིང་གི་ཡོན་ཏན་གྱི་བཀོད་
པ་གསུངས་པ་དང་རྒྱུ་འདི་ལྟ་བུ་བསྒྲུབས་ན་དེར་སྐྱེའོ་ཞེས་གསུངས་པ་རྣམས་
ནི་རྒྱལ་བའི་ཡེ་ཤེས་དབང་དུ་བྱས་ཏེ། ཐེ་ཚོམ་ཅུང་ཟད་ཀྱང་མི་ཟ་བར་ཡིད་
ཆེས་པ་ཤིན་ཏུ་གལ་ཆེ་སྟེ། ཐེ་ཚོམ་ཟ་བཞིན་དུ་དེར་སྐྱེ་བའི་རྒྱུ་བསྒྲུབས་པ་
རྣམས་ནི་ཞིང་དེར་སྐྱེས་ཀྱང་། པད་མའི་སྦུབས་ནས་ཐོགས་མེད་དུ་འབྱུང་
ནུས་པར་པད་མའི་མངལ་ན་ལོ་ལྔ་བརྒྱར་སངས་རྒྱས་མཐོང་བ་དང་ཐོས་
147



ཉན་པ་སོགས་བྱར་མེད་པར་གནས་དགོས་པའི་ཉེས་དམིགས་ཤིན་ཏུ་ཆེ་བར་
གསུངས་པའི་ཕྱིར་རོ། །འདུན་པའི་ཡུལ་དུ་ཞིང་གི་ཡོན་ཏན་སྔར་གྱི་དེ་ཙམ་
ཞིག་སྨོས་པ་དེ་ནི། འགོ་སྨོས་པས་གོ་བའི་དབང་བོ་རྣོན་པོ་རྣམས་ལ་དེ་ཙམ་
མི་དགོས་མོད། འོན་ཀྱང་བདག་ལྟ་བུའི་དབང་བོ་རྟུལ་བོ་རྣམས་ལ་དེ་བཞིན་
དུ་མ་སྨོས་ན་སྐྱེ་བར་འདོད་པའི་འདུན་པའི་ཡུལ་དམིགས་མི་ཕྱེད་ཅིང་།
དམིགས་མི་ཕྱེད་ན་ཞིང་གི་ཡོན་ཏན་མཐོང་བས་རྒྱུ་བྱས་པའི་འདུན་པ་དྲག་
པོ་མི་སྐྱེ་བར་སྣང་བས་ཅུང་ཟད་སྤྲོས་སྟེ་བཤད་པ་ཡིན་ནོ། །དེ་ལྟར་ཇི་སྐད་
བཤད་པའི་རྒྱལ་བ་འཁོར་དང་བཅས་པ་ལ་སྨོས་པའི་གནས་ཐམས་ཅད་བདེ་
བླག་ཏུ་འགྲུབ་པའི་དཔང་བོ་མཛད་དུ་གསོལ་བ་ནི། བླང་དོར་གནས་རྣམས་
མ་རིག་འཐུག་པོས་བསྒྲིབས། །ཁོང་ཁྲོའི་མཚོན་གྱིས་མཐོ་རིས་སྲོག་འཕྲོག་
ཅིང་། །འདོད་སྲེད་ཞགས་པས་འཁོར་བའི་བཙོན་རར་བཅིངས། །ལས་ཀྱི་
ཆུ་བོས་སྲིད་པའི་རྒྱ་མཚོར་ཁྱེར། །ན་རྒའི་སྡུག་བསྔལ་རྦ་རླབས་མང་བོས་
གཡེངས། །མི་བཟད་འཆི་བདག་ཆུ་སྲིན་ཁར་ཆུད་པས། །མི་འདོད་སྡུག་
བསྔལ་ཁུར་གྱིས་ནོན་གྱུར་པ། །མགོན་མེད་བདག་གི་ཉམ་ཐག་ང་རོ་ཡི། །ཡིད་
ལ་སྨོན་པ་འགྲུབ་པའི་དཔང་བོ་རུ། །ཕོངས་པའི་གཉེན་གཅིག་འདྲེན་པ་འོད་
དཔག་མེད། །སྤྱན་རས་གཟིགས་དབང་རྒྱལ་སྲས་མཐུ་ཆེན་ཐོབ། །འཁོར་
148



དང་བཅས་ལ་གུས་པས་གསོལ་འདེབས་ན། །དཔག་མེད་བསྐལ་བར་བདག་
ཅག་རྣམས་ཀྱི་ཕྱིར། །ཐུགས་མཆོག་བསྐྱེད་པའི་དམ་བཅའ་མ་བསྙེལ་བར།།
འདབ་བཟང་གཙོ་བོ་ལྷ་ཡི་ལམ་ལ་བཞིན། །རྫུ་འཕྲུལ་སྟོབས་ཀྱིས་བརྩེ་
བས་འདིར་གཤེགས་ཤིག །བདག་དང་གཞན་གྱི་དུས་གསུམ་དང་འབྲེལ་
བའི་ཚོགས་གཉིས་ཀྱི་རྒྱ་མཚོ་རྣམས་ཕྱོགས་གཅིག་ཏུ་བསྡོམས་པའི་མཐུ་
ལ་བརྟེན་ནས། བདག་འཆི་བའི་དུས་ཉེ་བར་གནས་པ་ན་འདྲེན་པ་འོད་
དཔག་ཏུ་མེད་པ་སྲས་ཀྱི་ཐུ་བོ་གཉིས་ལ་སོགས་པའི་འཁོར་གྱིས་བསྐོར་
བ་མངོན་སུམ་དུ་མཐོང་ཞིང་། དེའི་ཚེ་རྒྱལ་བ་འཁོར་དང་བཅས་པ་
ལ་དམིགས་པའི་རབ་ཏུ་དང་པ་དྲག་པོ་སྐྱེས་ཏེ། །གནད་གཅོད་ཀྱི་སྡུག་
བསྔལ་མེད་པ་དང་། དད་པ་ཡུལ་དང་བཅས་པ་མི་བརྗེད་པའི་དྲན་པས་
ཤི་འཕོས་མ་ཐག་ཏུ་རྒྱལ་བའི་སྲས་པོ་བརྒྱད་རྫུ་འཕྲུལ་གྱིས་ལྷགས་ཏེ་
བདེ་བ་ཅན་དུ་འགྲོ་བའི་ལམ་ཇི་ལྟ་བ་བཞིན་དུ་བསྟན་པ་ལ་བརྟེན་ནས་
བདེ་བ་ཅན་གྱི་ཞིང་དུ་རིན་པོ་ཆེའི་པདྨ་ལས་ཐེག་པ་ཆེན་པོའི་རིགས་
ཅན་དབང་པོ་རྣོན་པོ་ཤ་སྟག་ཏུ་སྐྱེ་བར་གྱུར་ཅིག །སྐྱེས་མ་ཐག་ཏུ་
གཟུངས་དང་། ཏིང་ངེ་འཛིན་དང་། དམིགས་པ་མེད་པའི་བྱང་ཆུབ་
ཀྱི་སེམས་དང་། ཟད་མི་ཤེས་པའི་སྤོབས་པ་ལ་སོགས་པ་ཡོན་ཏན་གྱི་
149



ཚོགས་དཔག་ཏུ་མེད་པ་ཐོབ་པ་དང་། སྟོན་པ་བླ་ན་མེད་པ་འོད་དཔག་
ཏུ་མེད་པ་ལ་སོགས་པ་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་
ཅད་མཉེས་པར་བྱས་ནས་ཐེག་པ་ཆེན་པོའི་བཀའ་ལུང་ཡང་དག་པར་
ནོད་པར་གྱུར་ཅིག དེ་རྣམས་ཀྱི་དོན་ཇི་ལྟ་བ་བཞིན་དུ་ཁོང་དུ་ཆུད་
ནས་སྐད་ཅིག་རེ་རེ་ལའང་སངས་རྒྱས་ཀྱི་ཞིང་རབ་འབྱམས་སུ་རྫུ་
འཕྲུལ་གྱིས་ཐོགས་མེད་དུ་བགྲོད་ནས་བྱང་ཆུབ་སེམས་དཔའི་སྤྱོད་པ་
རླབས་པོ་ཆེ་ཐམས་ཅད་ཡོངས་སུ་རྫོགས་པར་བྱེད་པར་གྱུར་ཅིག དག་
པའི་ཞིང་དུ་སྐྱེས་ནས་ཀྱང་བརྩེ་བ་ཤུགས་དྲག་པོས་ཀུན་ནས་བསླང་སྟེ་
ཐོགས་པ་མེད་པའི་རྫུ་འཕྲུལ་གྱིས་གཙོ་བོར་མ་དག་པའི་ཞིང་དུ་ཕྱིན་
ནས་སེམས་ཅན་ཐམས་ཅད་ཀྱི་རང་རང་གི་སྐལ་བ་ཇི་ལྟ་བ་བཞིན་དུ་
ཆོས་བསྟན་པ་ལ་བརྟེན་ནས་རྒྱལ་བས་བསྔགས་པའི་ལམ་རྣམ་པར་དག་
པ་ལ་འགོད་ནུས་པར་གྱུར་ཅིག སྤྱོད་པ་རྨད་དུ་བྱུང་བ་དེ་དག་མྱུར་
དུ་རྫོགས་པར་བྱས་པའི་སྒོ་ནས་མཐའ་ཡས་པའི་འགྲོ་བའི་དོན་དུ་རྒྱལ་
བའི་གོ་འཕང་བདེ་བླག་ཏུ་ཐོབ་པར་གྱུར་ཅིག ནམ་ཞིག་ཚེ་ཡི་འདུ་
བྱེད་གཏོང་བ་ན། །འཁོར་ཚོགས་རྒྱ་མཚོས་བསྐོར་བའི་འོད་དཔག་
མེད། །མིག་གི་ལམ་དུ་གསལ་བར་མཐོང་གྱུར་ནས། །དད་དང་སྙིང་
150



རྗེས་བདག་རྒྱུད་གང་བར་ཤོག །བར་དོའི་སྣང་བ་ཤར་བར་གྱུར་མ་
ཐག །རྒྱལ་སྲས་བརྒྱད་ཀྱིས་མ་ནོར་ལམ་བསྟན་ཏེ། །བདེ་བ་ཅན་དུ་
སྐྱེས་ནས་སྤྲུལ་པ་ཡིས། །མ་དག་ཞིང་གི་འགྲོ་བ་འདྲེན་གྱུར་ཅིག །དེ་
ལྟ་བུའི་གོ་འཕང་མཆོག་མ་ཐོབ་པའི་སྐྱེ་བ་ཐམས་ཅད་དུའང་རྒྱལ་བའི་
བསྟན་པ་ལུང་དང་རྟོགས་པ་ལ་ཐོས་པ་དང་བསམ་པ་དང་སྒོམ་པ་རྣམ་
པར་དག་པ་སྒྲུབ་པའི་རྟེན་ཤ་སྟག་ཐོབ་པར་གྱུར་ཅིག རྟེན་དེ་ཡང་མཐོ་
རིས་ཀྱི་ཡོན་ཏན་བདུན་གྱི་རྒྱན་དང་མི་འབྲལ་བར་གྱུར་ཅིག དེ་ལྟ་
བུའི་གནས་སྐབས་ཐམས་ཅད་དུའང་སྔོན་གྱི་གནས་ཇི་ལྟ་བ་བཞིན་དུ་
དྲན་པའི་ཚེ་རབས་དྲན་པ་ཐོབ་པར་གྱུར་ཅིག སྐྱེ་བ་ཐམས་ཅད་དུ་སྲིད་
པ་མཐའ་དག་ལ་སྙིང་པོ་མེད་པར་མཐོང་ཞིང་ཐར་པའི་ཡོན་ཏན་གྱིས་
ཡིད་འཕྲོག་པའི་བསམ་པས་ཀུན་ནས་བསླང་སྟེ། བཅོམ་ལྡན་འདས་
ཀྱིས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་བྱེད་པར་
གྱུར་ཅིག རབ་ཏུ་བྱུང་བའི་ཚེ་ན་ཡང་ཉེས་ལྟུང་ཕྲ་མོས་ཀྱང་མ་གོས་
པར་ཚུལ་ཁྲིམས་ཀྱི་ཕུང་བོ་མཐར་ཕྱིན་པར་མཛད་པའི་སྒོ་ནས་བྱང་ཆུབ་
ཆེན་པོ་བརྙེས་པ་དགེ་སློང་མི་འཁྲུགས་པ་ལྟ་བུར་གྱུར་ཅིག གཞན་
ཡང་སྐྱེ་བ་ཐམས་ཅད་དུ་ཀུན་ནས་ཉོན་མོངས་པ་དང་རྣམ་པར་བྱང་བའི་
151



ཚུལ་ཇི་ལྟ་བ་བཞིན་དུ་ཁོང་དུ་ཆུད་ནས་མཐར་ཕྱིན་པའི་ཡན་ལག་ཆོས་
རྣམས་ཀྱི་ཚིག་དང་དོན་མ་ལུས་པ་མི་བརྗེད་པར་འཛིན་པའི་གཟུངས་
ཕུན་སུམ་ཚོགས་པ་ཐོབ་པར་གྱུར་ཅིག རང་ཉིད་ཀྱིས་གཟུང་བ་བཞིན་
དུ་གཞན་ལ་སྟོན་པ་ལ་ཐོགས་པ་མེད་པའི་སྤོབས་པ་རྣམ་པར་དག་པ་ཐོབ་
གྱུར་ཅིག གཞན་ཡང་སྐྱེ་བ་ཐམས་ཅད་དུ་དཔའ་བར་འགྲོ་བ་ལ་སོགས་
པའི་ཏིང་ངེ་འཛིན་གྱི་སྒོ་རྣམས་དང་། ཤའི་མིག་ལ་སོགས་པའི་སྤྱན་
རྣམས་དང་། རྫུ་འཕྲུལ་གྱི་ཡུལ་ཤེས་པ་ལ་སོགས་པའི་མངོན་པར་ཤེས་
པ་རྣམས་ཐོབ་པ་དང་མི་འབྲལ་བར་གྱུར་ཅིག གཞན་ཡང་སྐྱེ་བ་ཐམས་
ཅད་དུ་བླང་དོར་གྱི་གནས་རྣམས་རང་སྟོབས་ཀྱིས་འབྱེད་ནུས་པའི་ཤེས་
རབ་རླབས་ཆེ་བ་ཐོབ་པར་གྱུར་ཅིག ཀུན་ནས་ཉོན་མོངས་པ་དང་རྣམ་
པར་བྱང་བའི་ཆ་ཤས་ཕྲ་ཞིང་ཕྲ་བ་རྣམས་ཇི་ལྟ་བ་བཞིན་དུ་མ་འདྲེས་
པར་འབྱེད་ནུས་པའི་ཤེས་རབ་གསལ་བ་ཐོབ་པར་གྱུར་ཅིག མ་རྟོགས་
པ་དང་ལོག་པར་རྟོག་པ་དང་ཐེ་ཚོམ་གྱི་བསམ་པ་སྐྱེས་མ་ཐག་ཏུ་མ་ལུས་
པར་འགོག་ནུས་པའི་ཤེས་རབ་མྱུར་བ་ཐོབ་པར་གྱུར་ཅིག གཞན་གྱིས་
ཚད་གཟུང་མི་ནུས་པར་གསུང་རབ་ཀྱི་ཚིག་དོན་ལ་གཏུགས་པ་མེད་པར་
འཇུག་པའི་ཤེས་རབ་ཟབ་པ་ཐོབ་པར་གྱུར་ཅིག མདོར་ན་འཆལ་བའི་
152



ཤེས་རབ་ཀྱི་སྐྱོན་ཐམས་ཅད་དང་བྲལ་བའི་ཤེས་རབ་ཀྱིས་གསུང་རབ་
ཀྱི་ཚིག་དོན་འབྱེད་པ་ལ་ཐབས་མཁས་པའི་ཤེས་རབ་ཀྱི་སྒོ་ནས་བྱང་
ཆུབ་སེམས་དཔའི་སྤྱོད་པ་ཐམས་ཅད་ཀྱི་མཐར་སོན་པ་རྗེ་བཙུན་འཇམ་
པའི་དབྱངས་ལྟ་བུར་གྱུར་ཅིག དེ་ལྟར་ཤེས་རབ་ཆེ་བ་གསལ་བ་མྱུར་
བ་ཟབ་པ་བདེ་བླག་ཏུ་རྙེད་ནས་སྐལ་ལྡན་རྗེས་སུ་འཛིན་པ་དང་ལོག་སྨྲ་
ཚར་གཅོད་པ་དང་། མཁས་པ་མགུ་བ་སྐྱེད་པའི་ཡན་ལག་རྒྱལ་བའི་
གསུང་རབ་མཐའ་དག་ལ་དམིགས་པའི་འཆད་པ་དང་རྩོད་པ་དང་རྩོམ་
པ་ལ་མཁས་པའི་ཕ་རོལ་ཏུ་ཕྱིན་པ་ཐོབ་པར་གྱུར་ཅིག གཞན་ཡང་སྐྱེ་
བ་ཐམས་ཅད་དུ་རང་གི་དོན་གཙོ་བོར་འཛིན་པའི་ཡིད་ལ་བྱེད་པ་དང་།
བྱང་ཆུབ་སེམས་དཔའི་སྤྱོད་པ་རླབས་པོ་ཆེ་ལ་སྒྱིད་ལུག་ཅིང་ཞུམ་པའི་
བསམ་པ་ཐམས་ཅད་བཀག་ནས་གཞན་གྱི་དོན་ལྷུར་ལེན་ཅིང་སྙིང་
སྟོབས་མཆོག་གི་ཕ་རོལ་ཏུ་སོན་པ་ལ་ཐབས་མཁས་པའི་བྱང་ཆུབ་སེམས་
དཔའི་སྤྱོད་པ་ཐམས་ཅད་ཀྱི་མཐར་སོན་པ་རྗེ་བཙུན་སྤྱན་རས་གཟིགས་
དབང་ཕྱུག་ལྟ་བུར་གྱུར་ཅིག གཞན་ཡང་སྐྱེ་བ་ཐམས་ཅད་དུ་རང་དང་
གཞན་གྱི་དོན་ལ་འཇུག་པ་ན་བདུད་དང་མུ་སྟེགས་དང་ཕས་ཀྱི་རྒོལ་བ་
ཐམས་ཅད་འཇོམས་པར་བྱེད་པ་ལ་ཐབས་མཁས་པའི་ནུས་པའི་སྒོ་ནས་
153



བྱང་ཆུབ་སེམས་དཔའི་སྤྱོད་པ་ཐམས་ཅད་ཀྱི་མཐར་སོན་པ་རྗེ་བཙུན་
གསང་བའི་བདག་པོ་ལྟ་བུར་གྱུར་ཅིག སྐྱེ་བ་ཐམས་ཅད་དུ་ལེ་ལོ་སྤངས་
པའི་བརྩོན་འགྲུས་ཀྱིས་བྱང་ཆུབ་ཀྱི་སྤྱོད་པ་ཡོངས་སུ་རྫོགས་པར་བྱེད་
པ་ལ་དང་པོ་ཐུགས་བསྐྱེད་པ་ནས་སྐད་ཅིག་ཀྱང་གཡེལ་བ་མེད་པར་
རླབས་པོ་ཆེའི་བརྩོན་འགྲུས་ཀྱི་སྒོ་ནས་བྱང་ཆུབ་ཆེན་པོ་བརྙེས་པ་མཉམ་
མེད་ཤཱཀྱའི་རྒྱལ་པོ་ལྟ་བུར་གྱུར་ཅིག སྐྱེ་བ་ཐམས་ཅད་དུ་བྱང་ཆུབ་
སྒྲུབ་པའི་བར་ཆད་ལུས་དང་སེམས་ཀྱི་ནད་ཐམས་ཅད་འཇོམས་པར་
བྱེད་པ་ལ་མཚན་ནས་སྨོས་པ་ཙམ་གྱིས་ལུས་ངག་ཡིད་གསུམ་གྱི་ཟུག་
རྔུ་ཐམས་ཅད་ཞི་བར་བྱེད་ནུས་པ་བདེ་བར་གཤེགས་པ་སྨན་པའི་རྒྱལ་
པོ་ལྟ་བུར་གྱུར་ཅིག གཞན་ཡང་སྐྱེ་བ་ཐམས་ཅད་དུ་ཇི་ལྟར་འདོད་
པ་བཞིན་ཚེ་མཐར་ཕྱིན་པ་ལ་མཚན་ནས་སྨོས་པ་ཙམ་གྱིས་དུས་མ་ཡིན་
པའི་འཆི་བ་ཐམས་ཅད་འཇོམས་པར་བྱེད་ནུས་པ་རྒྱལ་བ་ཚེ་དཔག་ཏུ་
མེད་པ་ལྟ་བུར་གྱུར་ཅིག ཚེའི་བར་ཆད་འབྱུང་དུ་ཉེ་བ་ན་སྐྱོབ་པ་ཚེ་
དཔག་ཏུ་མེད་པས་འཕྲིན་ལས་བཞི་གང་གིས་འདུལ་བ་དང་རྗེས་སུ་
མཐུན་པའི་སྐུའི་སྣང་བ་རབ་ཏུ་བསྟན་པ་མཐོང་ཞིང་། མཐོང་མ་ཐག་
ཏུ་ཚེའི་བར་དུ་གཅོད་པ་མ་ལུས་པ་ཉེ་བར་ཞི་བར་གྱུར་ཅིག གང་གིས་
154



འདུལ་བ་དང་འཚམས་པར་སྐུའི་སྣང་བ་བསྟན་པ་དེ་ཡང་མགོན་པོ་ཚེ་
དཔག་ཏུ་མེད་པ་ཡིན་པར་ངོ་ཤེས་ནས་བཅོས་མ་མ་ཡིན་པའི་དད་པ་
བརྟན་པོ་སྐྱེས་ཤིང་། དེའི་མཐུ་ལ་བརྟེན་ནས་སྐྱེ་བ་ཐམས་ཅད་དུ་རྒྱལ་
བ་ཚེ་དཔག་མེད་ཀྱི་དགེ་བའི་བཤེས་གཉེན་དངོས་སུ་མཛད་པ་དང་མི་
འབྲལ་བར་གྱུར་ཅིག གཞན་ཡང་སྐྱེ་བ་ཐམས་ཅད་དུ་འཇིག་རྟེན་དང་
འཇིག་རྟེན་ལས་འདས་པའི་ཡོན་ཏན་ཐམས་ཅད་ཀྱི་རྩ་བ་ཐེག་པ་ཆེན་
པོའི་དགེ་བའི་བཤེས་གཉེན་མཚན་ཉིད་དང་ལྡན་པས་མཉེས་བཞིན་དུ་
རྗེས་སུ་འཛིན་པར་གྱུར་ཅིག རྗེས་སུ་བཟུང་བའི་ཚེ་ན་ཡང་དགེ་བའི་
བཤེས་གཉེན་ལ་མི་ཕྱེད་པའི་དད་པ་བརྟན་པོ་ཐོབ་སྟེ་སྒོ་ཐམས་ཅད་ནས་
མཉེས་པ་ཁོ་ན་བྱེད་པར་གྱུར་ཅིག མི་མཉེས་པ་སྐད་ཅིག་ཙམ་ཡང་
མི་སྒྲུབ་པར་གྱུར་ཅིག དགེ་བའི་བཤེས་གཉེན་གྱིས་གདམས་པ་དང་།
རྗེས་སུ་བསྟན་པ་ཐམས་ཅད་མ་ཚང་བ་མེད་པ་འདོམས་པར་གྱུར་ཅིག
དེ་རྣམས་ཀྱི་དོན་ཐམས་ཅད་ཇི་ལྟ་བ་བཞིན་དུ་ཁོང་དུ་ཆུད་ནས་སྒྲུབ་
པས་མཐར་ཕྱིན་པར་བྱེད་ནུས་པར་གྱུར་ཅིག མི་དགེ་བའི་བཤེས་གཉེན་
དང་སྡིག་པའི་གྲོགས་པོའི་དབང་དུ་སྐད་ཅིག་ཙམ་ཡང་མི་འགྲོ་བར་གྱུར་
ཅིག སྐྱེ་བ་ཐམས་ཅད་དུ་ལས་འབྲས་ལ་ཡིད་ཆེས་པའི་དད་པ་དང་།
155



ངེས་འབྱུང་དང་། བྱང་ཆུབ་ཀྱི་སེམས་དང་། ལྟ་བ་རྣམ་པར་དག་པ་
མཐའ་དག་པ་ཁོང་དུ་ཆུད་ནས་རྩོལ་བ་མེད་པའི་མྱོང་བ་རྒྱུན་མི་ཆད་
དུ་འཇུག་པར་གྱུར་ཅིག སྐྱེ་བ་ཐམས་ཅད་དུ་ལུས་དང་ངག་དང་ཡིད་
ཀྱི་སྒོ་ནས་དགེ་བའི་རྩ་བ་ཇི་སྙེད་ཅིག་བྱས་པ་ཐམས་ཅད་གཞན་དོན་
དང་བྱང་ཆུབ་རྣམ་པར་དག་པ་ཁོ་ནའི་རྒྱུར་གྱུར་ཅིག །
ཇི་སྲིད་ཐུབ་མཆོག་གོ་འཕང་དམ་པ་དེ། །བདག་གིས་མངོན་
དུ་མ་བྱས་དེ་སྲིད་དུ། །རྣམ་དག་ལམ་བཟང་སྒྲུབ་པའི་རྟེན་རྙེད་ཅིང་།།
རབ་ཏུ་འབྱུང་ཞིང་ཚེ་རབས་དྲན་པར་ཤོག །གཟུངས་སྤོབས་ཏིང་འཛིན་
མངོན་ཤེས་རྫུ་འཕྲུལ་སོགས། །མཐའ་ཡས་ཡོན་ཏན་དུ་མའི་མཛོད་
འཛིན་ཅིང་། །མཁྱེན་བརྩེ་ནུས་པ་ཟླ་དང་བྲལ་ཐོབ་ནས། །བྱང་ཆུབ་
སྤྱོད་པ་མྱུར་དུ་མཐར་ཕྱིན་ཤོག །དུས་མིན་འཆི་བའི་མཚན་མ་མཐོང་
བ་ན། །དེ་ཡི་མོད་ལ་ཚེ་དཔག་མེད་མགོན་སྐུ། །གསལ་བར་མཐོང་
ནས་འཆི་བདག་དཔའ་བཅོམ་སྟེ། །འཆི་མེད་རིག་འཛིན་མྱུར་དུ་ཐོབ་
པར་ཤོག །ཚེ་རབས་ཀུན་ཏུ་ཚེ་དཔག་མེད་པ་ཡིས། །ཐེག་མཆོག་
བཤེས་གཉེན་དངོས་སུ་མཛད་པའི་མཐུས། །རྒྱལ་བའི་བསྔགས་པའི་
ལམ་བཟང་དེ་ཉིད་ལས། །སྐད་ཅིག་ཙམ་ཡང་ལྡོག་པར་མ་གྱུར་ཅིག།
156



དེ་ལྟར་བདེ་བ་ཅན་གྱི་ཞིང་དུ་སྐྱེ་བ་འཛིན་པ་ལས་བརྩམས་པའི་
སྨོན་ལམ་རྣམ་པར་དག་པ་བཏབ་པའི་དགེ་བའི་རྩ་བ་འདིས་མཚོན་ནས།
ཟག་པ་དང་བཅས་པ་དང་ཟག་པ་མེད་པའི་དགེ་བ་ཐམས་ཅད་ཕྱོགས་
གཅིག་ཏུ་བསྡོམས་པའི་མཐུ་ལ་བརྟེན་ནས་བདག་གིས་ནམ་མཁའ་ཇི་
སྲིད་པ་དེ་སྲིད་དུ་ཁྱབ་པའི་སེམས་ཅན་ཐམས་ཅད་ཀྱི་ཆེད་དུ་ཀུན་མཁྱེན་
ཆོས་ཀྱི་རྒྱལ་བོའི་གོ་འཕང་མྱུར་དུ་ཐོབ་པར་གྱུར་ཅིག བདག་མ་འོངས་
པ་ན་གང་དུ་མངོན་པར་རྫོགས་པར་འཚང་རྒྱ་བའི་སངས་རྒྱས་ཀྱི་ཞིང་
དེ་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་
ནུར་གྱུར་པ་རྒྱལ་བ་ཀུན་ཏུ་གཟིགས་པ་ཞེས་པར་འཚང་རྒྱ་བའི་སངས་
རྒྱས་ཀྱི་ཞིང་ཕྱི་རིན་པོ་ཆེས་བསྐོར་བའི་མཐོ་ཁྱད་སྲིད་པའི་རྩེ་མོ་ཙམ་
དུ་མཐོ་བ། རིན་པོ་ཆེ་རེ་རེའི་ཡོན་ཏན་བརྗོད་པ་ལ་ཡང་ལོ་བྱེ་བའི་
བར་དུ་བརྗོད་དགོས་པ་དེ་ལྟ་བུས་ཞིང་དེ་ཡོངས་སུ་གང་བ། ས་གཞི་
ནི་གང་ཟག་དེར་སྐྱེས་པ་རྣམས་ཀྱིས་རིན་པོ་ཆེ་སྣ་བདུན་ལ་སོགས་པ་
གང་འདོད་ཀྱིས་ཁ་དོག་དུ་མར་དུས་གཅིག་ཅར་དུ་མཐོང་བ་ལ་སོགས་
པའི་སྣོད་ཀྱི་ཡོན་ཏན་དང་སྟོང་གསུམ་བཅུའི་ཚད་དང་མཉམ་པའི་བྱང་
ཆུབ་ཀྱི་ཤིང་གི་དྲུང་ན་རྒྱལ་བ་ཀུན་ཏུ་གཟིགས་པ་སྐུ་ཐ་མལ་བ་དཔག་
157



ཚད་བརྒྱད་ཁྲི་བཞི་སྟོང་ཙམ་ཡོད་པ་བཞུགས་ནས་ཕྱོགས་བཅུ་གྲངས་
མེད་པ་རྣམས་སུ་སྤྲུལ་བ་དཔག་ཏུ་མེད་པ་འགྱེད་པའོ། །འཁོར་རྣམས་
ནི་ལུས་ཐ་མལ་བ་དཔག་ཚད་བཞི་ཁྲི་ཉིས་སྟོང་ཙམ་པ། ཞིང་དེར་ཚེའི་
འདུ་བྱེད་མི་གཏོང་བ། ཡོན་ཏན་གྱི་མཐུ་བསམ་གྱིས་མི་ཁྱབ་པ་མངའ་
བའི་བྱང་ཆུབ་སེམས་དཔའ་རབ་ཏུ་བྱུང་བ་ཤ་སྟག་སྟེ། ཉན་རང་ལ་
སོགས་པ་སེམས་ཅན་གཞན་མེད་ཅིང་། དེ་རྣམས་ཀྱིས་སངས་རྒྱས་
ཀུན་ཏུ་གཟིགས་ཡིད་ལ་བསམ་མ་ཐག དེ་དག་གི་མདུན་ཉིད་ན་བཞུགས་
པར་མཐོང་ནས་ཆོས་བསྟན་མི་དགོས་པར་ཐེ་ཚོམ་གཅོད་ནུས་པ་ལ་
སོགས་པ་བཅུད་ཀྱི་ཡོན་ཏན་གྱི་བཀོད་པ་ཕུལ་དུ་བྱུང་བའི་སྒོ་ནས། དག་
པའི་ཞིང་གཞན་དུ་མ་ལས་ཁྱད་པར་དུ་འཕགས་པའི་ཞིང་དེ་བས་ཀྱང་
ཆེས་ཤིན་ཏུ་མཐའ་གྲུ་ཆེ་བ། ཆེས་ཤིན་ཏུ་ཡངས་པ། ཆེས་ཤིན་ཏུ་
གྱ་ནོམ་པ། ཞིང་དེས་ཆ་ཤས་ཙམ་དུ་ཡང་བསྐྲུན་པར་མི་ནུས་པའི་ཞིང་
དེ་ལྟ་བུ་ཞིག་ཏུ་གྱུར་ཅིག ཞིང་དེར་སྐྱེས་པའི་བྱང་ཆུབ་སེམས་དཔའ་
ཐམས་ཅད་ཀྱང་སྤྱན་དང་མངོན་པར་ཤེས་པ་མཐའ་ཡས་པས་འཇིག་རྟེན་
ལ་གཟིགས་པ་ན་མ་དག་པའི་འཇིག་རྟེན་གྱི་ཁམས་ཀྱི་སེམས་ཅན་རྣམས་
ཀྱི་ཉོན་མོངས་པ་དང་། ལས་དང་། དེའི་འབྲས་བུ་སྡུག་བསྔལ་རྣམ་
158



པ་གསུམ་དང་བཅས་པ་ཇི་ལྟ་བ་བཞིན་དུ་མཐོང་བར་གྱུར་ཅིག མཐོང་
བའི་མོད་ལ་སེམས་ཅན་དེ་རྣམས་ཀྱི་སྡུག་བསྔལ་ལ་དམིགས་པའི་བརྩེ་
བའི་འགྱུར་བ་དྲག་པོས་ཡིད་རང་དབང་མེད་པར་གཞན་གྱི་དོན་ལ་
བསྐུལ་བ། ཡིད་དང་སྙིང་དུ་བཅགས་པའི་བུ་གཅིག་པ་མེའི་ཁྲོད་དུ་
ལྷུང་བ་མཐོང་བའི་མ་བཞིན་དུ་གྱུར་ཅིག མ་དག་པའི་ཞིང་གི་སེམས་
ཅན་རྣམས་མནོག་ཆུང་ཞིང་ཤིན་ཏུ་ཉེས་དམིགས་ཆེ་བའི་རྙེད་བཀུར་
གྱིས་དབྱེན་སྦྱོས་ནས་ཉོན་མོངས་པའི་དབང་དུ་འགྲོ་བར་མཐོང་བ་ན།།
མི་བཟད་པའི་དུག་དང་འདྲེས་པའི་ཁ་ཟས་བཟང་བོ་ཟ་བའི་སྡུག་པའི་
བུ་མཐོང་བའི་མ་བཞིན་དུ་གྱུར་ཅིག མ་དག་པའི་ཞིང་གི་སེམས་ཅན་
རྣམས་སྡིག་པའི་ལས་ཤིན་ཏུ་ལྕི་བ་སོགས་ལྷུར་བླངས་ནས་ངན་འགྲོར་
ལྟུང་བར་གྱུར་བ་མཐོང་བ་ན། ཕན་པ་དང་གནོད་པ་ངོ་མི་ཤེས་པའི་
བུ་ཆུང་ངུ་དཔག་ཚད་དུ་མའི་འཕང་དང་ལྡན་པའི་གཡང་ཁར་རབ་ཏུ་
འགྲོ་བ་མཐོང་བའི་མ་བཞིན་དུ་གྱུར་ཅིག མ་དག་པའི་ཞིང་གི་སེམས་
ཅན་ལས་དང་ཉོན་མོངས་པའི་འཆིང་བ་དམ་པོས་བཅིངས་པ་མཐོང་བ་
ན༑ བརྩེ་བ་མེད་ཅིང་གཏུམ་ལ་ཤ་འཁོན་ཆེན་པོ་དང་བཅས་ཤིང་།
རྟོབས་དང་ལྡན་པའི་དགྲ་བོས་ཐར་དཀའ་བའི་བཙོན་རར་ལྕགས་སྒྲོག་
159



གིས་བཅིངས་ནས་ཉིན་རེ་བཞིན་དུ་གནོད་པ་དུ་མས་ཉེ་བར་འཚེ་བའི་
བུ་མཐོང་བའི་མ་བཞིན་དུ་གྱུར་ཅིག མ་དག་པའི་ཞིང་གི་སེམས་ཅན་
རྣམས་ཤུགས་དྲག་པོའི་ཉོན་མོངས་ཀྱི་ནད་ཀྱིས་གཟིར་ནས་འཕྲལ་དང་
ཕུགས་ཀྱི་བདེ་བ་རྣམས་དང་བྲལ་བར་མཐོང་མཐོང་བ་ན། འཆི་ངེས་
པའི་ལྟས་ཀྱིས་ཟིན་པའི་ལྷའི་བུ་གཞོན་ནུས་རང་ཉིད་མཐོ་རིས་ཀྱི་དགའ་
ཚལ་དང་ལྷའི་བུ་མོ་རྣམས་དང་འབྲལ་བར་མཐོང་བ་བཞིན་དུ་གྱུར་ཅིག
དེ་ལྟ་བུའི་བསམ་པ་སྐྱེས་ནས་ཀྱང་དག་པའི་ཞིང་གི་བདེ་བའི་ཁྱད་པར་
རྣམས་ལ་ཅུང་ཟད་ཀྱང་མི་ཆགས་པར་དམན་པའི་སེམས་ཅན་རྣམས་
ཀྱི་རང་རང་གི་རིགས་དང་མཐུན་པར་ཐབས་མཁས་པའི་སྨོན་ལམ་དང་།
བརྩེ་བའི་དབང་གིས་སྐྱེ་བ་འཛིན་པར་འདོད་པ། ཤིན་ཏུ་སྐོམ་པ་ལ་
ཆུའི་གཏམ་གླེང་བ་བཞིན་དུ་གྱུར་ཅིག སེམས་ཅན་དེ་རྣམས་ཀྱི་དོན་
དུ་འགྱུར་བར་མཐོང་ན་ནི་མནར་མེད་པའི་དམྱལ་བའི་གནས་སུ་ཡང་
ཚམ་ཚོམ་མེད་པར་འཇུག་པ། པད་མའི་ཚལ་གྱིས་ལེགས་པར་བརྒྱན་
པའི་ཤིན་ཏུ་དྭངས་པའི་མཚོ་ཆེན་པོར་ངང་བའི་རྒྱལ་བོ་འཇུག་པ་བཞིན་
དུ་གྱུར་ཅིག སེམས་ཅན་དེ་རྣམས་སྡུག་བསྔལ་བརྒྱ་ཕྲག་དུ་མའི་ནང་
ནས་འདོད་པའིསྦྱོར་བ་ལ་མ་ཞུམ་པའི་སྒོ་ནས་འཇུག་པ། བུ་གཅེས་
160



པ་གཡུལ་དུ་ལུས་པའིཕྱིར་དུ་ཕ་དཔའ་བོ་གཡུལ་དུ་འཇུག་པ་བཞིན་དུ་
གྱུར་ཅིག སེམས་ཅན་དེ་རྣམས་ཀྱི་དོན་བསྒྲུབས་པ་ཉིད་ཀྱིས་རང་ལ་
དགའ་བ་དང་མཆོག་ཏུ་དགའ་བ་རྒྱ་ཆེན་པོ་སྐྱེ་བ་དབུལ་བོས་གཏེར་རྙེད་
པ་ལྟ་བུར་གྱུར་ཅིག སེམས་ཅན་དེ་རྣམས་ཀྱི་ཉོན་མོངས་པའི་ཚ་
གདུངས་བསལ་བའི་ཕྱིར་དུ་སྡུག་བསྔལ་གྱི་རྒྱ་མཚོར་སྤྲོ་བཞིན་དུ་འཇུག་
པ༑ སོས་ཀའི་དུས་ཀྱི་ཚ་བས་གདུངས་པའི་གླང་བོ་ཆེ་ཉི་མའི་གུང་
ལ་བབ་པ་ན་ཆུའི་དབུས་སུ་འཇུག་པ་བཞིན་དུ་གྱུར་ཅིག མདོར་ན་བདག་
མ་འོངས་པ་ན་མངོན་པར་རྫོགས་པར་སངས་རྒྱས་པའི་ཚེ་རྒྱལ་བ་དེའི་
མཚན་ཅུང་ཟད་བརྗོད་པ་དང་ཡིད་ལ་དྲན་པ་ཙམ་གྱིས། དེ་དག་གི་མདུན་
དུ་འོད་ཟེར་གྱི་ཕུང་བོ་ཆེན་པོའི་ཡོན་ཏན་དུ་མས་སྤྲས་པའི་བདེ་བར་
གཤེགས་པའི་སྐུ་ལྷམ་མེ་ལྷན་ནེ་ལྷང་ངེར་བཞུགས་པ་ལ་འཁོར་བྱང་
ཆུབ་སེམས་དཔའ་ཉན་ཐོས་དང་། རང་སངས་རྒྱས་ཀྱི་ཚུལ་བཟུང་ནས་
ནམ་མཁའ་ལ་འགྲོ་བ་དང་། འགྲེང་བ་དང་། འདུག་པ་དང་། ཉལ་
བ་དང་། བདུད་འདུལ་བ་ལ་སོགས་པ་མཛད་པ་མཐའ་ཡས་པ་སྟོན་པ་
དང་། དྲི་ཟ་དང་། མིའམ་ཅི་དང་། ལྟོ་འཕྱེ་ཆེན་པོ་ལ་སོགས་པ་
རྣམས་ཀྱིས་མཆོད་པའི་ཁྱད་པར་དཔག་ཏུ་མེད་པ་ཐོགས་ནས་མཆོད་
161



པར་བྱེད་པ་མངོན་སུམ་དུ་མཐོང་བར་གྱུར་ཅིག མཐོང་བའི་མོད་ལ་
དེ་དག་གི་རྒྱུད་ཀྱི་སྲིད་པ་དང་ཞི་བ་ལ་གཞོལ་བའི་སྐྱོན་ཐམས་ཅད་དྲུངས་
ཕྱུང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འབའ་ཞིག་
ལ་སྦྱོར་བར་གྱུར་ཅིག དག་པའི་ཞིང་མང་ནང་ན་ཕུལ་བྱུང་ཞིང་། ཀུན་
གཟིགས་ཞིང་གི་ཡོན་ཏན་ཇི་སྙེད་པ། །ཐམས་ཅད་བདག་གི་ཞིང་ལ་
འདུན་ནས་ཀྱང་། །དེ་བས་ཆེས་ལྷག་ཞིང་མཆོག་འགྲུབ་པར་ཤོག །ཤིན་
ཏུ་བསྒྲུབ་དཀའི་ཞིང་དེ་སྦྱོང་ཕྱིར་དུ། །ཕྲ་རབ་རྡུལ་དེའི་སྟེང་དུའང་
མ་ལུས་པའི། །རྡུལ་གྱི་གྲངས་དང་མཉམ་པའི་ཞིང་ཡོད་ལ། །དེ་དག་
ཀུན་ཀྱང་སྲས་བཅས་རྒྱལ་བས་གང་། །དེ་ལྟའི་རྒྱལ་བ་རེ་རེའི་སྤྱན་
སྔར་ཡང་། ཆོས་ཚུལ་ཀུན་འཛིན་མཐའ་མེད་མཆོད་རྫས་ཀྱིས། །མཆོད་
པའི་ལས་ཚུལ་མ་ལུས་བསྒྲུབས་པ་ལ། །སྐད་ཅིག་ཙམ་ཡང་སྐྱོ་བ་མེད་
གྱུར་ཅིག །མཆོག་ཏུ་གྱུར་བའི་ཞིང་དེ་བསྒྲུབས་པའི་ཕྱིར། །ཐོག་
མ་མེད་ནས་སྲིད་པའི་མཐའ་མ་ཡི། །བསྐལ་བ་ཇི་སྙེད་ཡོད་པ་དེ་སྙེད་
ཀྱི༑ ༑བསྐལ་བར་འཇུག་ལ་ཞུམ་པ་མེད་པར་ཤོག །ནམ་མཁའ་ཇི་
སྲིད་ཁྱབ་པ་དེ་སྲིད་ཀྱི། །ལུས་ཅན་ཀུན་གྱིས་ཀུན་མཁྱེན་མ་ཐོབ་པར།།
ད་དུང་རྒྱལ་སྲས་སྤྱོད་པ་སློབ་དགོས་ཀྱང་། །གོ་འཕང་མཆོག་ཕྱིར་བརྩོན་
162



པ་ཉམས་མ་གྱུར། །སེམས་ཅན་ཡལ་བར་དོར་ནས་རང་དོན་ལ། །རེ་
བའི་བློ་ནི་ནམ་ཡང་མི་སྐྱེ་ཞིང་། །གཞན་དོན་སྒྲུབ་པའི་ཚུལ་ལ་མ་རྨོངས་
པའི། །ཐབས་ལ་མཁས་པས་གཞན་དོན་ལྷུར་ལེན་ཤོག །བདག་གི་
ཞིང་གི་རྒྱན་གྱུར་རྒྱལ་སྲས་ཀུན། །མ་དག་ཞིག་གི་སེམས་ཅན་མཐོང་
བ་ན། །བཟོད་གླགས་མེད་པའི་སྙིང་རྗེས་རབ་བསྐྱོད་ནས། །ཐབས་
མཁས་སྤྱོད་པས་འགྲོ་བའི་མགོན་བགྱིད་ཤོག །བདག་གི་མིང་ཙམ་བརྗོད་
དང་དྲན་པས་ཀྱང་། །སྡིག་པའི་ལས་ཀྱི་འབྲས་བུས་མནར་བ་ཀུན། །ཕུན་
ཚོགས་བདེ་བའི་དཔལ་རབ་འབྱོར་གྱུར་ནས། །ཐེག་མཆོག་བགྲོད་པའི་
ཐེམ་སྐས་འཛེག་གྱུར་ཅིག །རྒྱལ་བའི་སྲས་ཀྱི་རྣམ་ཐར་ཕྱོགས་ཙམ་
ཞིག །མཚོན་པར་བྱས་པས་རྒྱལ་སྲས་སྤྱོད་པའི་གེགས། །མ་ལུས་
ཞི་ཞིང་མཐུན་པའི་ཚོགས་ཆས་ཀུན། །ཡིད་ལ་བསམ་པ་ཙམ་གྱིས་ཐོབ་
པར་ཤོག །ཤཱཀྱའི་དབང་བོ་འདྲེན་པ་འོད་དཔག་མེད། །མི་ཕམ་འཇམ་
དབྱངས་གསང་བདག་སྤྱན་རས་གཟིགས། །བདེ་བཤེགས་འཁོར་བཅས་
རྟེན་འབྲེལ་མི་བསླུ་བའི། །བདེན་པས་སྨོན་ལམ་འདི་དག་མྱུར་འགྲུབ་
ཤོག །བདེ་བ་ཅན་གྱི་ཞིང་དུ་སྐྱེ་བ་འཛིན་པའི་སྨོན་ལམ་ཞིག་མཆོག་སྒོ་འབྱེད་ཅེས་བྱ་བ་འདི་ནི་བློ་བཟང་
གྲགས་པའི་དཔལ་གྱིས་རྫིང་ཕྱིའི་གཙུག་ལག་ཁང་དུ་སྦྱར་བའི་ཡི་གེ་བ་ནི་བཟང་སྐྱོང་གིས་བགྱིས་སོ། །
163



༄༅། །སྤྲུལ་བའི་ཆོས་རྒྱལ་མ་བཞུགས་སོ། །
སྤྲུལ་བའི་ཆོས་རྒྱལ་རིགས་ལྡན་རྣམས་ཀྱི་ཞིང་། །བྱེ་བ་དགུ་
བཅུ་རྩ་དྲུག་གྲོང་ཁྱེར་ནས། །རྨད་བྱུང་གྲུབ་པའི་བྱང་ཕྱོགས་ཤམ་བྷ་ལར།།
སྐྱེ་སྟེ་རིགས་ལྡན་ཞལ་བཟང་མངོན་གྱུར་ཤོག །སྐྱེ་བའི་སྲིད་པ་གཞན་
གྱིས་མ་ཆོད་པར། །ངོ་མཚར་སྒྱུ་འཕྲུལ་བཀོད་པ་མཐའ་ཡས་པར། །ཡུལ་
དེར་སྐྱེ་ནས་རྒྱལ་བའི་བསྟན་པའི་གནད། །རང་གི་རྟོགས་ནས་གཞན་ལ་
སྟོན་པར་ཤོག །གཉིས་མེད་རྒྱུད་རྣམས་ཀུན་གྱི་གཙོ་བོ་མཆོག །དཔལ་
ལྡན་དུས་ཀྱི་འཁོར་ལོའི་རྒྱུད་དོན་བཞིན། །ཚུལ་བཞིན་ཉམས་སུ་བླངས་
པའི་མོད་ཉིད་ལ། །ཚེ་གཅིག་ཉིད་ལ་སངས་རྒྱས་ཐོབ་པར་ཤོག །
164



༄༅། །ཞིང་སྟོན་བསྟན་པ་རྒྱ་མཚོས་མཛད་པའི་དགེ་ལྡན་
བསྟན་འབར་མའི་འགྲེལ་བ་འོད་ཀྱི་སྣང་བའི་
ཟེགས་མ་ཞེས་བྱ་བ་བཞུགས་སོ། །
ན་མོ་གུ་རུ་མ་ཧྥ་གྷོ་ཥཱ་ཡ། ཀུན་ཁྱབ་ཀུན་གྱི་རང་བཞིན་ལ་
ཞུགས་བློ་བཟང་འོད་ཀྱི་འཁྲི་ཤིང་གར། །གྲགས་པ་རབ་དཀར་བདུད་
རྩིའི་ཟེགས་མ་གཏན་བདེ་རོ་བརྒྱའི་བཅུད་དུ་རྫོགས། །རྒྱལ་ཀུན་གསུང་
གསང་སྙན་དགུའི་རོལ་མོ་ལེགས་བཤད་རྒྱུད་དུ་བཀུག་པའི་གདངས།།
སྐལ་བཟང་རྣ་བའི་བཅུད་ལེན་ཉིད་གྱུར་འཇམ་མགོན་བླ་མར་གུས་ཕྱག་
འཚལ། །སྙིགས་མ་ལས་ཀྱང་སྙིགས་མའི་དུས་མཐའ་འདིར། །འཆད་
རྩོད་རྩོམ་དང་མཁས་བཙུན་བཟང་གསུམ་གྱི། །འཇམ་མགོན་བླ་མ་
ཉིད་དང་དབྱེར་མེད་པ། །འཇམ་དཔལ་དབྱངས་དངོས་བསྟན་པའི་
སྒྲོན་མེར་འདུད། །དེ་ལ་འདིར་མཁས་བཙུན་བཟང་གསུམ་གྱི་ཡོན་
ཏན་གང་ཐད་ནས་རྗེ་བཙུན་འཇམ་པའི་དབྱངས་དང་དབྱེར་མ་མཆིས་
165



པའི་ངེས་པ་དོན་གྱི་འཇམ་པའི་དབྱངས་རྗེ་བཙུན་དཀོན་མཆོག་བསྟན་
པའི་སྒྲོན་མེས་མཛད་པའི་དགེ་ལྡན་ལུགས་བཟང་རྒྱས་པའི་སྨོན་ལམ་
གྱི་དོན་རང་བློས་དཔོག་ཚོད་ཙམ་འགྲེལ་བར་བྱའོ། །དེ་ལ་གསུམ། རྒྱུ་
ཕུན་སུམ་ཚོགས་པའི་སྒོ་ནས་བདེན་པ་བདར་བ། ངོ་བོ་ཕུན་སུམ་ཚོགས་
པའི་སྒོ་ནས་བདེན་པ་བདར་བའོ། །དང་བོ་ལ་དོན་གྱི་དངོས་པོའི་གནས་
ཚོད་ཀྱི་དབང་དུ་བྱས་པ། ཐུན་མོང་གི་སྣང་ཚོད་ཀྱི་དབང་དུ་བྱས་པ་
གཉིས་ལས། དང་བོ་ནི། རྒྱལ་བ་ཐམས་ཅད་ཀྱི་ཡབ་གཅིག་མགོན་
པོ་འཇམ་པའི་དབྱངས་ཉིད་ཡིན་པའི་ཚུལ། འཇམ་དཔལ་རྩ་རྒྱུད་ལས་
ལུང་བསྟན་པ་ལྟར་ཡོངས་སུ་གྲགས་ལ། རྗེ་བཙུན་དེ་ཉིད་ཀྱིས་དང་
བོར་ཐུགས་བསྐྱེད་པ་དང་། བར་དུ་སྤྱོད་པ་ལ་བསླབ་པའི་ཚུལ་བྱང་
ཆུབ་སེམས་དཔའ་གཞན་གྱིས་ཆེས་དཔག་པར་དཀའ་བ་ཞིག་ཡིན་པར་
འཇམ་དཔལ་གྱི་ཞིང་མདོ་ནས་གསུངས་པས། དེའི་ཐུགས་བསྐྱེད་སྨོན་
ལམ་གྱི་མཐུས་ལུགས་བཟང་འདི་ཉིད་དར་ཞིང་རྒྱས་པར་སྨོན་པ་ནི།
རྒྱལ་བ་མ་ལུས་བསྐྱེད་པའི་ཡབ་གྱུར་ཀྱང་། x xརྒྱས་གྱུར་ཅིག་ཅེས་
པ་སྟེ། འགྲེལ་བ་རྒྱས་པར་བྱས་ན་མང་བར་འགྱུར་བས་བཞག་གོ །
གཉིས་པ་ལ་ཡང་གདུལ་བྱ་སོ་སོ་ལ་ལྟོས་ཏེ་ཐུན་མོང་དང་ཐུན་མོང་མ་
166



ཡིན་པ་གཉིས་ལས། ཐུན་མོང་མ་ཡིན་པ་ནི་སྔོན་རྒྱལ་སྲས་སྙིང་སྟོབས་
ཆེན་པོར་གྱུར་པའི་ཚེ། མདོ་སྔགས་ཟུང་འབྲེལ་གྱི་བསྟན་པ་སྤེལ་བར་
ཐུགས་བསྐྱེད་པས། རྒྱལ་བ་སྲས་བཅས་ཀྱིས་ལམ་བཟང་འདི་ཉིད་སྤེལ་
བའི་བཀའ་བབས་པའི་ཚུལ་གྱི་བདེན་པ་བདར་བ་ནི། སྔོན་ཚེ་དབང་
བོའི་ཏོག་གི x x རྒྱས་གྱུར་ཅིག །ཅེས་པ་སྟེ། འདི་ཡང་རྣམ་དག་
གངས་རི་མ་རྩ་འགྲེལ་ལས་རྒྱས་པར་འབྱུང་བས་འདིར་མ་བྲིས་སོ། །
ཐུན་མོང་བ་ནི། བདག་ཅག་གི་སྟོན་པའི་སྤྱན་སྔར་བྲམ་ཟེ་ཁྱེའུར་གྱུར་
པས་ཤེལ་དཀར་གྱི་ཕྲེང་བ་ཕུལ་ཏེ་ལྟ་སྤྱོད་གཙང་མ་འོང་བའི་སྨོན་ལམ་
བཏབ་པས་སྟོན་པ་རང་ཉིད་ཀྱིས་ཆོས་དུང་དཀར་བོ་གནང་སྟེ་ལུང་
བསྟན་པའི་ཚུལ་གྱི་བདེན་པ་བདར་བ་ནི། ལྟ་སྤྱོད་གཙང་མའི x x རྒྱས་
གྱུར་ཅིག །ཅེས་པ་སྟེ། འདི་དག་ལ་འགྲེལ་བ་རྒྱས་པར་མ་བྲིས་སོ།།
གཉིས་པ་ལ། ལྟ་སྒོམ་སྤྱོད་གསུམ་ཕུན་སུམ་ཚོགས་པ་ལ་སྦྱར་བ་ནི།
ལྟ་བ་རྣམ་དག x xརྒྱས་གྱུར་ཅིག །ཅེས་གསུངས། ལྟ་བ་རྣམ་པར་
དག་མ་དག་དཔྱད་ཚུལ་ནི་འདི་ལྟར་ཡིན་ཏེ། དེའི་རྟགས་ཀྱིས་བསྟན་
པ་སྐྱོན་མེད་པར་སྒྲུབ་པ་བཞིན་དུ་རྗེ་བླ་མ་ཉིད་ཐར་འདོད་ལ་མི་བསླུ་
བའི་ཚད་མའི་སྐྱེས་བུར་གྲུབ་ན་དེའི་རྟགས་ཀྱིས་རང་ལུགས་འདི་ཉིད་
167



རྣམ་པར་དག་པ་སྒྲུབ་དགོས་སོ། །དེ་ཡང་གང་ཟག་ལ་མི་རྟོན་ཆོས་ལ་
རྟོན་གསུངས་པ་བཞིན་དུ་གང་ཟག་ཁྱད་པར་ཅན་ཡིན་པའི་རྒྱུ་མཚན་
གྱིས། དེས་གསུངས་ཚད་འཐད་ལྡན་དུ་ཁས་ལེན་མི་ནུས་པས་ན། ཇི་
སྐད་དུ། བདག་ནི་སངས་རྒྱས་ཕྱོགས་མི་འཛིན། །སེར་སྐྱ་ཚོགས་
ལ་མི་སྡང་ཡང་། །གང་ཞིག་རིགས་པར་ལྡན་པའི་ཚིག །དེ་ཉིད་སྟོན་
པར་ཡོངས་སུ་འཛིན། །ཞེས་གསུངས་པ་ལྟར། དེས་བཤད་པ་རྣམས་
རིགས་པ་གནོད་མེད་ཀྱིས་ཡང་དག་པར་གྲུབ་པ་ཞིག་དགོས་སོ། །དེ་
ལ་རྗེ་ཐམས་ཅད་མཁྱེན་པའི་གསུང་རྣམས་ནི་མཁས་གྲུབ་རིན་པོ་ཆེས།
རྟོག་གེ་ལ་སྦྱངས་རྒོལ་བ་མཐའ་དག་གིས། །ཞེས་སོགས་གསུངས་པ་
ལྟར་དཔྱད་པ་གསུམ་གྱིས་ཡོངས་སུ་དག་པ་ཤ་སྟག་ཡིན་ལ། དེའི་ནང་
ནས་ཀྱང་བསྟན་པའི་སྙིང་བོ་མཐར་ཐུག་པ་ཟབ་མོ་དབུ་མའི་ལྟ་བ་ཇི་
ལྟ་བ་བཞིན་གཏན་ལ་ཕབ་པ་འདི་ཉིད་ཁྱད་ཆོས་ཀྱི་གཙོ་བོ་ཡིན་ལ་སྤྱིར་
སངས་རྒྱས་ཀྱི་ཡོན་ཏན་མཐའ་མེད་ཀྱང་ཡོན་ཏན་གྱི་གཙོ་བོ་ཟབ་མོ་
རྟེན་ཅིང་འབྲེལ་བར་འབྱུང་བ་རང་དབང་དུ་སྟོན་པ་འདི་ཁོ་ན་ཡིན་པར་
ཀླུ་སྒྲུབ་ཡབ་སྲས་ཀྱིས་ལན་གཅིག་མ་ཡིན་པར་གསུངས་སོ། །སྟོན་
པའི་བསྟན་འཛིན་གྱི་ཁྲོད་ནས་མགོན་པོ་ཀླུ་སྒྲུབ་སངས་རྒྱས་གཉིས་པར་
168



གསུངས་པ་ཡང་ཟབ་མོའི་གནས་འདི་ཉིད་གསལ་བར་བྱས་པའི་རྒྱུ་
མཚན་གྱིས་ཡིན་ལ། དེ་བཞིན་དུ་བོད་གངས་ཅན་གྱི་ལྗོངས་འདིར་
རྗེ་བླ་མ་ཉིད་རྒྱལ་བ་གཉིས་པར་གསུངས་པ་ཡང་ཟབ་མོ་ལྟ་བ་གསལ་
བྱས་པ་འདི་ཉིད་ཀྱིས་ཡིན་ནོ། །དེ་ལྟར་འགྲོ་བའི་རྒྱུ་མཚན་ནི། སངས་
རྒྱས་བཅོམ་ལྡན་འདས་རྣམས་ཀྱི་དང་བོ་ཐུགས་བསྐྱེད་པ་དང་། བར་
དུ་ཚོགས་བསགས་པ་དང་། མཐར་སངས་རྒྱས་པ་ཐམས་ཅད་གདུལ་
བྱའི་དོན་ཁོ་ན་ཡིན་ལ། གདུལ་བྱ་འཁོར་བ་ལས་གྲོལ་བའི་ཐབས་དབུ་
མའི་ལྟ་བ་འདི་ཉིད་ཁོ་ན་ཡིན་པས་རྗེ་ཉིད་ཀྱི་གསུངས་ལས། འཇིག་
རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་
བས་དེ་ལྡོག་པ། །རྟེན་ཅིང་འབྲེལ་བར་འབྱུང་བར་གསུངས། །ཞེས་
གསུངས་སོ། །དེས་ན་ལྟ་བ་རྣམ་པར་དག་མ་དག་འཁོར་བའི་རྩ་བའི་
གཉེན་པོར་འགྲོ་མི་འགྲོ་འདིའི་སྟེང་ནས་དཔྱད་དགོས་སོ། །དེས་ན་
འཕགས་པའི་ཡུལ་གྱི་གྲུབ་མཐའ་སྨྲ་བ་རྣམས་ཀྱི་ཁྱད་པར་ཡང་གཙོ་བོ་
ལྟ་བའི་སྟེང་ནས་བཞག་པ་ཡིན་ལ། བྱེ་བྲག་སྨྲ་བ་རྣམས་ཀྱི་སྲེད་པ་འཁོར་
བའི་རྩ་བར་ངོས་བཟུང་བས། གཉེན་པོ་ཡང་བདེན་པའི་རྣམ་པ་བཅུ་
དྲུག་ཙམ་ལས་འཇོག་མ་ཐུབ་པོ། །མདོ་སྡེ་བས་རང་སྐྱ་ཐུབ་པའི་རྫས་
169



ཡོད་དུ་འཛིན་པ་འཁོར་རྩར་བཞག་སྟེ། དེའི་ཞེན་ཡུལ་མེད་པར་རྟོགས་
པ་གཉེན་པོར་བཞག་ལ། སེམས་ཙམ་པ་དང་རང་རྒྱུད་པ་གཉིས་གང་
ཟག་གི་བདག་འཛིན་དེ་དང་འདྲ་ཡང་། དེའི་གཞི་ལ་ཆོས་ཀྱི་བདག་
འཛིན་ཡང་བཞག་གོ །དེ་ལ་རྣམ་རིག་པས་ཕྱི་རོལ་དོན་དུ་གྲུབ་པར་
འཛིན་པ་དང་། རང་རྒྱུད་པས་བདེན་འཛིན་བཞག་ཀྱང་གཉིས་ཀས་
འཁོར་རྩ་མཐར་ཐུག་མ་ལོག་ཀྱང་འཁོར་བ་ལས་གྲོལ་ཚུལ་ཡོད་པར་
བཞེད་པས་ཕུ་ཐག་ཆོད་པ་ཞིག་མ་བྱུང་ངོ་། །དེའི་སྟེང་ནས་རང་རང་
གི་རྟག་ཆད་ཀྱི་མཐའ་སྤོང་ཚུལ་རེ་གསུངས་ཀྱང་ཐལ་འགྱུར་བས་གཞལ་
ན་རྟག་ཆད་ཀྱི་མཐར་ལྷུང་བས་ལྟ་བ་རྣམ་དག་ཏུ་མི་འགྱུར་ཏེ། དཔལ་
ལྡན་ཟླ་བས། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་
གྱུརལ་ཞི་བའི་ཐབས་མེད་དོ། །དེ་དག་ཀུན་རྫོབ་དེ་ཉིད་བདེན་ལས་
ཉམས། །དེ་ལས་ཉམས་པའི་ཐར་བ་འགྲུབ་ཡོད་མིན། །ཞེས་གསུངས་
པའི་ཕྱིར་རོ། །འོན་ཀྱང་དེ་རྣམས་ཀྱི་བཞེད་ཚུལ་ནི་སངས་རྒྱས་བཅོམ་
ལྡན་འདས་ཀྱིས་གདུལ་བྱའི་བསམ་པ་དང་བསྟུན་ནས་གསུངས་པའི་མདོ་
སྡེ་རྣམས་ཀྱི་རྗེས་སུ་འབྲང་བས་སྟོན་པའི་དགོངས་པ་ཕལ་བ་ཡིན་ནོ།།
དེ་ལ་དགོངས་ནས་གུང་ཐང་འཇམ་པའི་དབྱངས་ཀྱིས། འཕགས་ཡུལ་
170



མཁས་རྣམས་གཟུར་གནས་པས། །རང་བློའི་སྟོབས་བཞིན་གྲུབ་མཐའ་
འཛིན། །ཞེས་དང་། ཀུན་མཁྱེན་ཆེན་པོ་འཇམ་དབྱངས་བཞད་པའི་
རྡོ་རྗེས་ཀྱང་། འོག་མ་འོག་མའི་ལྟ་བ་གོང་མའི་སྟེགས། །གཞན་རྣམས་
མཐར་ལྷུང་མཐའ་བྲལ་ཀླུའི་ཞབས་ལུགས། །ཞེས་གསུངས་སོ། །རྗེ་
ཐམས་ཅད་མཁྱེན་པ་ཉིད་ཀྱིས་ཟབ་མོའི་ལྟ་བ་འདི་ཉིད་བསྟན་པའི་སྙིང་
བོ་མཐར་ཐུག་ཏུ་གཟིགས་ནས་འབད་རྩོལ་བློ་ཡུལ་དུ་འདས་པ་གནང་
སྟེ་མཐར་ལྟ་བ་ལེགས་པར་རྙེད་པའི་ཚུལ་རྣམ་ཐར་རྣམས་ལས་རྒྱ་ཆེར་
འབྱུང་བ་བཞིན་ཡིན་ལ། དེ་ནས་བསྟན་བཅོས་ལེགས་པར་བཤད་པའི་
སྙིང་བོ་དང་། རྩ་འཇུག་གི་རྣམ་བཤད་ཆེན་མོ་གཉིས་ལྷག་མཐོང་ཆེ་
ཆུང་སོགས་མཛད་དེ་མདོ་སྡེ་ཐམས་ཅད་ཀྱི་རྒྱལ་བོ་རྒྱལ་བའི་ཡུམ་གྱི་
དགོངས་པ་མགོན་པོ་ཀླུ་སྒྲུབ་ཡབ་སྲས་དང་། སངས་རྒྱས་བསྐྱངས་དང་།
ཟླ་བའི་ཞབས་ཀྱིས་ཇི་ལྟར་བཀྲལ་བ་བཞིན་དུ་ཉི་མ་སྟོང་ཕྲག་ཤར་བ་
བཞིན་དུ་གསལ་བར་མཛད་པས་ཐར་འདོད་ཡོངས་ཀྱི་བློ་མིག་གསལ་
བར་ཕྱེ་བས་ན། དཔལ་ལྡན་ས་གསུམ་འགྲོ་བའི་མིག་གཅིག་པུ། །ཞེས་
གསུངས་པ་ཡིན་ནོ། །བོད་ཀྱི་གྲུབ་མཐའ་སྣ་ཚོགས་པའི་ལྟ་བ་ཡང་།
འདི་དང་མཐུན་ན་ལྟ་བ་རྣམ་པར་དག་པ་ཡིན་ལ། མི་མཐུན་ན་རྣམ་
171



དག་མིན་ཏེ། མཁས་གྲུབ་སྨྲ་བའི་ཉི་མའི་ཐུབ་བསྟན་བྱི་དོར་ལས།
འཕགས་པ་ཀླུ་སྒྲུབ་ཡབ་སྲས་ཀྱི་དགོངས་དོན། དཔལ་ལྡན་ཟླ་བ་གྲགས་
པས་བཀྲལ་བ་ཇི་ལྟ་བ་བཞིན་དུ། རང་བཞིན་གྱིས་གྲུབ་པ་ཐ་སྙད་དུ་
ཡང་ཁེགས་ཀྱང་། ལས་འབྲས་ལ་སོགས་པའི་བྱ་བྱེད་ཐམས་ཅད་གཞན་
ངོ་ཙམ་ལ་སྐྱེལ་མི་དགོས་པར། རང་ལུགས་ལ་ཡང་ཚད་གྲུབ་ཏུ་ཁས་
བླངས་པས་ཆོག་པའི་རྟེན་འབྲེལ་དང་། སྟོང་ཉིད་ཟུང་འཇུག་དྲི་མ་
མེད་པའི་རིགས་པས་གཏན་ལ་ཕབ་པའི་ལྟ་བ་ལས་གཞན་པ་མཁས་རྨོངས་
གང་གིས་བཞག་པའི་ལྟ་བ་ཡིན་ཀྱང་ལྟ་བ་ནོར། ཞེས་གསུངས་པ་ལྟར་
རོ༑ ༑རྗེ་བླ་མ་ཉིད་ཀྱི་རང་ལུགས་འདི་ཉིད་ཆ་ཐམས་ཅད་ནས་རྣམ་
པར་དག་པའི་རྩ་བ་ནི། གཞིའི་ལྟ་བ་གཏན་ལ་འབེབས་ཚུལ་རྣམ་པར་
དག་པ་འདིའི་དབང་གིས་ཡིན་ཏེ། སྣང་ཕྱོགས་ཀུན་རྫོབ་ཀྱི་བདེན་པ་
རྟེན་འབྲེལ་བསླུ་བ་མེད་པའི་ཚུལ་གཏན་ལ་ཕབ་པ་འདིས་སྐྱེ་བུ་ཆུང་ངུའི་
མངོན་མཐོ་སྒྲུབ་ཚུལ་ནས་བཟུང་། སངས་རྒྱས་ཀྱི་གཟུགས་ཀྱི་སྐུ་སྒྲུབ་
ཚུལ་གྱི་བར་ཐབས་ཀྱི་ཆ་ཅུང་ཟད་ཀྱང་མ་ནོར་བ་འདི་བྱུང་ལ། སྟོང་
ཕྱོགས་དོན་དམ་པའི་བདེན་པ་ཇི་ལྟ་བ་བཞིན་གཏན་ལ་ཕབ་པ་འདིས་
བདག་མེད་རགས་པ་རྟོགས་པ་ནས་བཟུང་ཟག་མེད་ཆོས་ཀྱི་སྐུ་སྒྲུབ་ཚུལ་
172



གྱི་བར་ཤེས་རབ་ཀྱི་ཆ་ཅུང་ཟད་ཀྱང་མ་ནོར་བ་འདི་བྱུང་བ་ཡིན་ནོ། །དེ་
དག་གི་ཚུལ་རྗེ་ཉིད་ཀྱི་བྱང་ཆུབ་ལམ་རིམ་ཆེན་མོར་སྤྱོད་པ་སྤྱི་བསླབ་
ཀྱི་ཐད་དང་། རྗེ་བསྟོད་འགྲེལ་ཆེན་མོར་གསུངས་པ་ལྟར་ཡིན་ལ།
མདོར་ན་ཉམས་མགུར་ལས། མཉམ་བཞག་ནམ་མཁའ་ལྟ་བུའི་སྟོང་
ཉིད་དང་། །ཞེས་པ་ནས། རྒྱལ་སྲས་སྤྱོད་པའི་ཕ་རོལ་འགྲོ་བ་བསྔགས།།
ཞེས་གསུངས་པ་ལྟར་རོ། །དེ་དག་གི་གནད་ཀྱི་དོན་ནི། གཞི་བདེན་
པ་གཉིས་ཀྱི་གནས་ཚུལ། ལམ་ཐབས་ཤེས་གཉིས་ཀྱིས་ཉམས་སུ་བླངས་
ཏེ་འབྲས་བུ་སྐུ་གཉིས་ཟུང་འཇུག་སྒྲུབ་ཚུལ་འདི་ཡིན་པས། རང་ལུགས་
པར་དུ་འཕགས་ཚུལ་མདོ་ཙམ་བཤད་ཟིན་ཏོ། །སྒོམ་པའི་སྒོ་ནས་ཁྱད་
པར་དུ་འཕགས་ཚུལ་ནི། སྤྱིར་སྒོམ་བྱུང་གི་ཏིང་ངེ་འཛིན་ནི་ཕྱི་ནང་
གཉིས་ཀའི་ཐུན་མོང་བ་ཡིན་པས་ཕྱི་རོལ་བ་ལ་ཡང་ཞི་ལྷག་ཟུང་འབྲེལ་
ཙམ་དུ་མ་ཟད། བསམ་གཟུགས་བརྒྱད་ཐོབ་པ་ཡང་ཡོད་པས། དེ་
དག་གིས་སྲིད་རྩེ་མ་གཏོགས་པའི་ཁམས་གསུམ་གྱི་ཉོན་མོངས་པའི་དྲི་
ཙམ་ཡང་མེད་པ་ལྟ་བུ་དང་། སྐྱེ་བ་སྔ་ཕྱི་བྱེ་བ་མང་བོ་དྲན་པའི་མངོན་
ཤེས་དང་། གྲུབ་རྟགས་དང་རྫུ་འཕྲུལ་ལྟ་བུ་མཐའ་ཡས་ཡོད་པས། དེ་
173



ཙམ་དུ་རྟོགས་པའི་ཡོན་ཏན་དུ་འཇོག་མི་ནུས་སོ། །འོན་ཀྱང་ངེས་འབྱུང་
གི་བསམ་པས་ཟིན་ན་ཐར་ལམ་དུ་འགྱུར་ཞིང་། བྱང་ཆུབ་ཀྱི་སེམས་
ཀྱིས་ཟིན་ན་ཐེག་པ་ཆེན་པོའི་ལམ་དུ་འགྱུར་བས་ངོ་བོའི་སྒོ་ནས་ཕྱི་ནང་
གཉིས་ཀའི་ཐུན་མོང་བ་ཡིན་ཀྱང་། ཟིན་བྱེད་ཀྱི་ཆ་ནས་ཁྱད་པར་འབྱེད་
དགོས་པར་བྱང་ཆུབ་ལམ་གྱི་རིམ་པ་ནས་གསུངས་སོ། །དེ་ལྟར་སྒོམ་
བྱུང་ཐོབ་པ་ལྟ་ཅི་སྨྲས། སེམས་གནས་དགུ་བ་ཙམ་ཐོབ་པ་ན་ཡང་། འགྲོ་
འདུག་སོགས་ཀྱི་སྤྱོད་ལམ་ཐམས་ཅད་སྒོམ་དང་བསྲེ་ཐུབ་པ་དང་། དེ་
ནས་ལུས་སེམས་ཤིན་སྦྱངས་ཀྱི་བདེ་བ་དྲངས་པ་ན། དེའི་སྟོབས་ཀྱི་
སྒོམ་བྱུང་བརྟན་ཅིང་མི་གཡོ་བས། མཉམ་བཞག་གི་གནས་སྐབས་སུ་
སེམས་ནས་མཁའ་དང་འདྲེས་པའི་ཉམས་དང་། རྗེས་ཐོབ་ཏུ་ལངས་
པ་ན་ལུས་གསར་དུ་རྙེད་པ་ལྟ་བུའི་ཉམས་དང་། ཁང་བའི་རྡུལ་ཕྲ་རབ་
ཡན་ཆད་རྩི་ཐུབ་པ་ལྟ་བུའི་གསལ་ཉམས་དང་། རྨི་ལམ་དུ་དག་པའི་
སྣང་བ་མང་བོ་བྱུང་བས། འདི་འདྲའི་ཆ་ཙམ་རེ་རྒྱུད་ལ་སྐྱེས་པ་ན།
རྫོགས་རིམ་གྱི་རྟོགས་པ་མཐོན་པོ་ཡིན་པར་འཁྲུལ་བས། གཞུང་ཆེན་
མོ་རྣམས་དང་བསྟུན་ན་ཞི་གནས་ཐོབ་པ་ཡང་ཤིན་ཏུ་ཉུང་བར་སྣང་ངོ༌།།
ཞེས་རྗེ་བླ་མ་ཉིད་ཀྱིས་བཀའ་སྩལ་ཏོ། །ཚུལ་དེ་ལ་དགོངས་ནས་བྱང་
174



ཆུབ་ལམ་རིམ་ལས། དེ་འདྲས་ཕྱི་རོལ་བ་དང་ནང་བ་ཡི། །ཏིང་འཛིན་
རྣམས་ཀྱང་ཕྱེད་པར་མི་འགྱུར་ན། །ཐེག་པ་མཆོག་དང་ཐེག་པ་དམན་
པ་དང་། །རྡོ་རྗེ་ཐེག་དང་ཕ་རོལ་ཕྱིན་པ་ཡི། །ཏིང་ངེ་འཛིན་གྱི་ཁྱད་
པར་གང་ཡིན་པ། །ཇི་བཞིན་ཕྱེད་པར་འགྱུར་བ་སྨོས་ཅི་དགོས། །ཚུལ་
དེ་མཐོང་ནས་གཞུང་ལུགས་ཆེན་མོ་ཡི། །ཏིང་འཛིན་སྐྱོང་ཚུལ་གོ་
སླའི་ངག་གིས་བཤད། །ཅེས་གསུངས་སོ། །ཐུབ་བསྟན་བྱི་དོར་ལས་
ཀྱང་། མདོའི་དོན་བྱམས་ཆོས་དང་། ས་སྡེ་དང་དབུ་མ་སྒོམ་རིམ་
སོགས་ཀྱིས་རྒྱས་པར་བཀྲལ་བ་ལྟར། ཞི་ལྷག་སོ་སོའི་ཚོགས་བརྟེན་
པ་དང་། དཔྱད་སྒོམ་དང་། འཇོག་སྒོམ་གྱི་རྣམ་དབྱེ་དང་། སེམས་
གནས་པའི་ཐབས་དགུ་དང་། སྤོང་བའི་འདུ་བྱེད་བརྒྱད་དང་ལྡན་པར་
བྱས་ནས་བསྒོམས་པའི་ཞི་གནས་དང་ལྷག་མཐོང་རྗེས་མཐུན་པ་གྲུབ་
པའི་ཚད། དེ་ནས་ཞི་ལྷག་མཚན་ཉིད་ཚང་བ་ཐོག་མར་སོ་སོར་གྲུབ་
པའི་ཚད། དེ་དག་གི་གོ་རིམ། དེ་ནས་ཞི་ལྷག་ཟུང་འབྲེལ་གྱི་ཏིང་
ངེ་འཛིན་མཚན་ཉིད་ཚང་བར་འགྱུར་བའི་ཚད། དེ་དག་གི་ཐོག་མཐའ་
བར་གསུམ་དུ་མྱོང་བ་ཇི་ལྟར་སྐྱེ་བའི་ཚུལ། ལུས་སེམས་ལ་འབྱུང་
བའི་རྟགས་ཀྱི་ཁྱད་པར། བྱིངས་རྨུགས་གཉིས་ཀྱི་ངོས་འཛིན་དང་ཁྱད་
175



པར། འཕྲོ་རྒོད་གཉིས་ཀྱི་ངོས་འཛིན་དང་ཁྱད་པར། དེ་དག་གཉེན་
པོ་གང་གིས་ཇི་ལྟར་སེལ་ཚུལ། དྲན་ཤེས་བཞིན་གཉིས་ཀྱི་ངོས་འཛིན་
དང་ཁྱད་པར། དེ་གཉིས་སྐབས་གང་དུ་ཚུལ་ཇི་ལྟར་བསྟན་ཚུལ་སོགས་
མཐའ་དག་པར་ཤིང་རྟ་ཆེན་པོ་དེ་དག་གི་དགོངས་པ་ཇི་ལྟ་བ་བཞིན་དུ་
ཕྱིན་ཅི་མ་ལོག་པར་ཤེས་ནས་གཏན་ལ་ཕབ་པ་ཞིག་མེད་པའི་ཐོས་བསམ་
པ་དག་གིས་ཞི་ལྷག་གི་བཤད་པ་དང་། བསམ་གཏན་པ་དག་གིས་མན་
ངག་ཟབ་ཟབ་མང་བོར་མིང་བཏགས་པའི་ཏིང་ངེ་འཛིན་སྒྲུབ་པའི་རྣམ་
བཞག་ཇི་ཙམ་ཞིག་བྱས་ཀྱང་། ཕལ་ཆེར་ནོར་བ་ལས་མ་འདས་ཞེས་
གསུངས་པ་ལྟར་རོ། །སྤྱོད་པའི་སྒོ་ནས་ཁྱད་པར་དུ་འཕགས་ཚུལ་ནི།
སྔོན་གྱི་དུས་སུ་བཀའ་གདམས་པའི་བཤེས་གཉེན་འདུལ་བ་འཛིན་པ་
མང་བོ་བྱོན་མོད་ཀྱང་། རྗེ་བླ་མ་མ་བྱོན་པའི་སྔོན་དེར་འདུལ་འཛིན་
རེ་གཉིས་བཞུགས་མོད། འདུལ་བའི་བསྟན་པ་ཕྱོགས་ཀུན་ཏུ་ཉམས་
པར་གྱུར་ཏེ། དང་བོ་སྡོམ་པ་ལེན་ལུགས། བར་དུ་བསྲུང་ལུགས་ཐམས་
ཅད་ལ་མ་དག་པ་མང་ཚུལ་ཐུབ་བསྟན་བྱི་དོར་ལས་གསུངས་པ་ལྟར་
ལ༑ ཁྱད་པར་དུ་སྔགས་ལ་བསྙད་བཏགས་ནས་སོ་ཐར་གྱི་སྡོམ་པ་རྩིས་
མེད་པར་བྱས་ཏེ་གྲུབ་སྤྱོད་ལྟ་བུས་བསྟན་པའི་རྨང་འཇིག་པར་བྱེད་པ་
176



དང་། བླུན་པོ་ཁ་ཅིག་གིས་སོ་ཐར་གྱི་སྡོམ་པ་ནི་དགྲ་བཅོམ་པ་ཐོབ་
པའི་ཆེད་དུ་ཡིན་ལ། དེ་དགེ་བསྙེན་གྱི་རྟེན་ལ་ཡང་ཐོབ་ཆོག་པས་དཀའ་
ལ་དོན་ཆུང་བའི་དགེ་སློང་གིས་ཅི་ཞིག་བྱ་ཞེས་ཟེར་མཁན་ཡང་བྱུང་
བར་བྱང་ཆུབ་ལམ་རིམ་ལས་གསུངས་སོ། །དེ་ནི་ལོག་པར་སྨྲ་བ་ཆེན་
པོ་སྟེ། སྡོམ་པ་གསུམ་རིམ་ཅན་དུ་ལེན་དགོས་པར་བསྟན་པའི་བདག་
པོ་རང་ཉིད་ཀྱི་བཀས་བཅད་པ་ཡིན་པས་སངས་རྒྱས་ཀྱི་གསུང་ལ་སྐྱོན་
འཛིན་པ་ཧ་ཅང་མི་འཚམས་པ་ཆེན་པོ་ཡིན་པའི་ཕྱིར་དང་། སངས་
རྒྱས་ཀྱིས་འདི་ཙམ་ཡང་མ་མཁྱེན་འདུག་ཅེས་པ་ཡིན་པའི་ཕྱིར། རྗེ་
ཐམས་ཅད་མཁྱེན་པ་ཉིད་ནས་བསྟན་པའི་གཞི་རྩ་མཐར་ཐུག་དུ་དགོངས་
ཏེ་འདུལ་བའི་ལག་ལེན་ཕྲ་ཞིང་ཞིབ་པ་ཕྱག་ལེན་དུ་མཛད་པས་སྙན་པས་
ས་སྟེང་ཁྱབ་ཅིང་། ཉིད་ཀྱི་རྗེས་འཇུག་རྣམས་ཀྱང་རྣམ་ཐར་དེ་ཉིད་
ཕྱག་ལེན་དུ་མཛད་པས་དགེ་ལྡན་པ་རྣམས་སྤྱོད་པ་རྣམ་པར་དག་པ་ཡིན་
ནོ༑ ༑དེ་དག་གི་རྩ་བ་ཡང་ལས་འབྲས་ལ་ཡིད་ཆེས་པ་ཁོ་ན་ལ་རག་
ལས་པས། ཆུང་ངུའི་སྐབས་སུ་མི་དགེ་བཅུ་སྤོང་གི་ཚུལ་ཁྲིམས་གཞིར་
བཞག འབྲིང་གིས་སོ་ཐར་གྱི་ཚུལ་ཁྲིམས་དང་། ཆེན་པོས་བྱང་སེམས་
ཀྱི་སྡོམ་པ་གསང་སྔགས་ཀྱི་དམ་ཚིག་རྣམས་ཚུལ་བཞིན་དུ་བསྲུང་བ་
_177



ལམ་གྱི་གཞི་རྩ་མཐར་ཐུག་ཏུ་བྱེད་པ་འདིས། རྒྱལ་བའི་བསྟན་པ་མཐའ་
དག་གྲ་མ་ཆག་གྲུབ་མ་ཉམས་པར་གྲུ་བཞི་ལམ་གྱིས་འགྲིགས་པ་ཡིན་
པས། སྤྱོད་པ་རྣམ་དག་རྒྱལ་བའི་བཀའ་བཞིན་སྒྲུབ། །ཅེས་གསུངས་
པ་ཡིན་པས། མཁས་བཙུན་བཟང་གསུམ་ལ་སྦྱར་བ་ནི། མང་དུ་ཐོས་
པ་རྒྱ་ཆེར་བཙལ་བས་མཁས། xxརྒྱས་གྱུར་ཅིག །ཅེས་གསུངས།
སྤྱིར་ཐོས་བསམ་བྱེད་པ་གྲུབ་མཐའ་ཐམས་ཅད་ལ་དར་ཡང་། ཕལ་
ཆེར་ཕྱོགས་རེས་ཤ་སྟག་ཡིན་ལ། རྗེ་བླ་མ་ཉིད་ཀྱི་རྟོགས་བརྗོད་མདུན་
ལེགས་མ་ལས་གསུངས་པ་ལྟར་མདོ་སྔགས་ཐམས་ཅད་ལ་ཐོས་བསམ་
ཕུ་ཐག་ཆོད་པ་མཛད་དེ། མདོ་ཕྱོགས་བཀའ་པོཏ་ཆེན་པོ་ལྔ་དང་།
སྔགས་ཕྱོགས་རྒྱུད་སྡེ་བཞིའི་གཞུང་ཐམས་ཅད་ལ་ལེགས་བཤད་རྨད་
དུ་བྱུང་བ་མཛད་དེ་འདི་གསལ་བར་མ་བྱས་ཟེར་བ་གཅིག་ཀྱང་མེད་པ་
རྗེས་འབྲང་ཐམས་ཅད་ཀྱིས་ཀྱང་དེ་བཞིན་དུ་སྦྱངས་ཏེ་འཆད་རྩོད་རྩོམ་
གསུམ་གྱི་བསྟན་པ་སྤེལ་བའི་བསྟན་འཛིན་ནམ་མཁའི་སྐར་ཚོགས་ལྟར་
བྱུང་བ་འདི་ཡིན་ནོ། །ཚོམས་ལས། གལ་ཏེ་རིགས་བཅས་མང་དུ་
སྨྲ་གྱུར་ཀྱང་། །བག་མེད་མི་དག་དེ་ལྟར་བྱེད་མི་འགྱུར། །དཔེར་ན་
ཕྱུགས་རྫིས་གཞན་གྱིས་ཕྱུགས་བགྲངས་ལྟར། །དེ་དག་དགེ་སྦྱོང་སྐལ་
178



བ་ཐོབ་མ་ཡིན། །ཞེས་གསུངས་པ་ལྟར། གཞན་རྣམས་ཀྱིས་ཐོས་པ་
བྱས་ཀྱང་ཉམས་སུ་ལེན་པའི་ཚེ། དེས་མི་ཕན་པར་མན་ངག་གཞན་
ཞིག་ཉམས་སུ་ལེན་དགོས་པར་འདོད་པས་ཐོས་པ་བྱས་པ་དོན་མེད་པར་
སོང་བས་དེ་འདྲ་བ་ནི་མཁས་པ་མིན་པར་གསུངས་སོ། །རྗེ་བླ་མ་རྣམས་
ཀྱིས་ཐོས་པ་བྱས་པ་ནི་ཉམས་ལེན་གྱི་ཆེད་དུ་ཡིན་པས། ཐོས་དོན་བཞིན་
ཉམས་སུ་བཞེས་པས་མཁས་པ་དང་བཙུན་པའི་མཆོག་ཏུ་གྱུར་པ་ཡིན་
ལ༑ གང་བྱས་བསྟན་འགྲོའི་དོན་འབའ་ཞིག་ཏུ་བསྔོས་པས་བཟང་བོའི་
ཡོན་ཏན་རྨད་དུ་བྱུང་བ་ཡིན་མོད་ཀྱང་། ད་ལྟའི་དུས་སུ་ནི་ཐམས་ཅད་
མིང་ཙམ་དུ་གྱུར་སྣང་ངོ་། །རང་ལུགས་འདི་ཉིད་ཆེ་བ་བཞི་དང་ལྡན་
པའི་ཚུལ་ནི། དྲང་ངེས་གསུང་རབ་མ་ལུས་འགལ་མེད་དུ། །x xརྒྱས་
གྱུར་ཅིག །ཅེས་གསུངས། ཇོ་བོ་ཆེན་པོའི་མན་ངག་བཞིན་དུ་བྱང་
ཆུབ་ལམ་གྱི་རིམ་པ་ལ་སྦྱངས་པས་སངས་རྒྱས་བཅོམ་ལྡན་འདས་ཀྱི་
གསུང་རབ་དྲང་ངེས་དང་། ཚིག་ཟིན་མཐུན་མི་མཐུན་ཐམས་ཅད་གདུལ་
བྱ་ཐར་བར་འཁྲིད་པའི་ཐབས་ཤ་སྟག་ཏུ་གོ་བས་བསྟན་པ་ཐམས་ཅད་
འགལ་མེད་དུ་རྟོགས་པ་དང་། གསུང་རབ་ཐམས་ཅད་ཀྱི་དོན་རང་རྒྱུད་
ལ་རྟོགས་པ་སྐྱེ་ཚུལ་གྱིས་རིམ་པས་འོག་མ་འོག་མ་བརྟན་པ་ན་གོང་མ་
179



གོང་མ་ཉམས་སུ་ལེན་དགོས་པས་འདི་གཏན་ནས་ཉམས་སུ་ལེན་མི་
དགོས་སོ་ཞེས་དོར་བྱར་བྱེད་པ་གཅིག་ཀྱང་མེད་པ་དང་། ཁྱད་པར་
དུ་རྣམ་འདྲེན་མི་ཕམ་པའི་མན་ངག་བཞིན་དུ་བཤེས་གཉེན་བསྟེན་ཚུལ་
ནས་མི་སློབ་པའི་ཟུང་འཇུག་གི་བར་ཐམས་ཅད་གོ་རིམ་མ་ནོར་བར་
དམིགས་འོག་ཏུ་ཚུད་པར་བྱས་ཏེ་ཐུན་གཅིག་ལ་ཡང་མདོ་སྔགས་ཡོངས་
སུ་རྫོགས་པ་ཉམས་སུ་ལེན་པའི་ཚུལ་ཆེས་ངོ་མཚར་བ་ཡོད་པས་གསུང་
རབ་ཐམས་ཅད་གདམས་ངག་ཏུ་འཆར་བ་དང་། དེ་ལ་བརྟེན་ནས་རྒྱལ་
བའི་བསྟན་པ་ཕྱོགས་རེས་ཀྱིས་སྤོངས་པས་ཆོས་སྤོང་གི་ཉེས་སྤྱོད་རང་
འགགས་སུ་འགྲོ་བ་ཡིན་ནོ། །མཁས་དང་གྲུབ་པའི་ཡོན་ཏན་ལ་སྦྱར་
བ་ནི། ལུང་ཆོས་སྡེ་སྣོད་གསུམ་གྱི་འཆད་ཉན་དང་། །x xརྒྱས་གྱུར་
ཅིག །ཅེས་གསུངས། དེ་ཡང་རྒྱལ་བའི་ལུང་གི་བསྟན་པ་ཐམས་ཅད་
སྡེ་སྣོད་རིན་པོ་ཆེ་གསུམ་དུ་འདུ་ཞིང་། རྟོགས་པའི་བསྟན་པ་ཡང་
བསླབ་པ་རིན་པོ་ཆེ་གསུམ་དུ་འདུའོ། །རང་ལུགས་འདི་ཉིད་འཛིན་
པ་རྣམས་ནི་མངོན་པའི་སྡེ་སྣོད་ལ་ཐོས་བསམ་ལེགས་པར་བྱས་ཏེ། དེའི་
བརྗོད་དོན་ལྷག་པ་ཤེས་རབ་ཀྱི་བསླབ་པ་ཕུན་སུམ་ཚོགས་པ་དང་།
འདུལ་བའི་སྡེ་སྣོད་ལ་ཐོས་པ་བྱས་པས་བརྗོད་དོན་ལྷག་པ་ཚུལ་ཁྲིམས་
180



ཀྱི་བསླབ་པ་རྨད་དུ་བྱུང་བ་དང་། མདོ་སྡེའི་སྡེ་སྣོད་ལ་ཐོས་པ་བྱས་
པས། བརྗོད་དོན་ལྷག་པ་ཏིང་ངེ་འཛིན་གྱི་བསླབ་པ་སྐྱོན་མེད་པར་གྲུབ་
པས་མཁས་པ་དང་གྲུབ་པའི་ཡོན་ཏན་རྒྱལ་བའི་དགོངས་པ་དང་མཐུན་
པར་གནས་པས་མཁས་གྲུབ་ཀྱི་ཡང་རྩེར་སོན་པ་ཡིན་ནོ། །དེ་ལ་སྡེ་
སྣོད་གསུམ་གྱི་ནང་དུ་མདོ་སྔགས་གཉིས་འདུ་བས་སྔར་སྨོས་པ་ལྟར་
སྡོམ་གསུམ་རྣམ་པར་དག་པ་འདི་ནི་སྒྲུབ་པ་བྱེད་ལུགས་མ་ནོར་བ་ཡིན་
པས་དེའི་འབྲས་བུ་ཡང་དེ་དང་མཐུན་པར་གྲུབ་པས་ན་གྲུབ་པ་ཐོབ་པ་
ཞེས་བྱ་ཡི། སྤྱོད་པ་གང་དྲན་བྱས་པ་གྲུབ་ཐོབ་ཟེར་བ་གཏན་ནས་མ་
ཡིན་ནོ། །སྤྱིར་ན་དངོས་གྲུབ་སྒྲུབ་ནས་ཐོབ་ཟེར་བ་ལྟར་གང་ལ་རེ་
བ་བྱས་པ་དེ་འབད་པས་སྒྲུབ་སྟེ། དེའི་འབྲས་བུ་གྲུབ་པ་ལ་གྲུབ་ཐོབ་
ཟེར་བས། བོད་སྐད་ལེགས་པར་ཤེས་པ་གལ་ཆེའོ། །དེས་ན་རྗེ་བླ་
མ་ཉིད་ནས། ཇོ་བོ་ཆེན་པོའི་རྣམ་ཐར་གསུངས་པའི་ཚེ། མཁས་པ་
དང་གྲུབ་པ་ཐོབ་ཚུལ་སྡེ་སྣོད་གསུམ་དང་བསླབ་པ་གསུམ་གྱི་སྟེང་ནས་
གསུང་བ་དེ་ཤིན་ཏུ་འགངས་ཆེའོ། །བྱང་ཆུབ་ལམ་རིམ་ལས། སྒྲུབ་
པ་བྱེད་ཚུལ་ནི། བྱང་ཆུབ་སེམས་དཔའི་སྡོམ་པ་བཟུང་ནས་དེའི་བསླབ་
བྱ་ལ་སློབ་པ་ཉིད་ཡིན་པས་སྒྲུབ་པ་སྙིང་བོར་བྱེད་ན་བྱེད་ས་མ་ནོར་བ་
181



ཞིག་གལ་ཆེའོ། །ཞེས་གསུངས་ནས་རྗེ་བཙུན་མི་ཕམ་པས་ཕྱིན་དྲུག་
གི་དྲང་ངེས་མཛད་ཚུལ་རྣམས་རིམ་པར་གསུངས་པས་དུས་གསུམ་གྱི་
བྱང་ཆུབ་སེམས་དཔའ་ཐམས་ཅད་ལ་འདི་ལས་ལྷག་པའི་ལམ་མེད་པས།
དེ་དག་མཁས་གྲུབ་ཀྱི་གྲངས་མིན་ན་གཞན་སུ་ཞིག་ཡོད། བྱིན་རླབས་
སྤུངས་ཞུས་ལས། བསྟན་པའི་རྩ་བ་སོ་སོར་ཐར་བ་ལ། །སྒྲུབ་པ་སྙིང་
བོ་བྱེད་པར་བྱིན་གྱིས་རློབས། །ཞེས་གསུངས་པས། ཐེག་དམན་འཕགས་
པ་ཆེན་པོ་རྣམས་ལ་ཡང་། དེ་ལས་ལྷག་པའི་སྒྲུབ་པ་ཉམས་ལེན་བྱེད་
ས་ཞིག་མེད་དོ། །གསང་སྔགས་ཀྱི་ཕྱོགས་ལ་ཡང་སངས་རྒྱས་ཀུན་
གྱིས་མཐུན་པར་གསུངས། མཆོག་ཏུ་རྟག་པའི་བཀའ་ཡིན་ནོ། །ཞེས་
དང་། གྲོལ་བའི་རྒྱུ་ནི་དེ་ལས་གཞན། ཐབས་ནི་ཅི་ཡང་ཡོད་མ་ཡིན།
ཞེས་གསུངས་པ་ལྟར་གསང་སྔགས་ཀྱི་ཉམས་ལེན་ཐམས་ཅད་དམ་ཚིག་
ཚུལ་བཞིན་དུ་བསྲུང་བའི་ནང་དུ་འདུ་བ་རིགས་ལྔའི་དམ་ཚིག་བཅུ་དགུ་
ལ་དཔྱད་ན་ཤེས་པར་འགྱུར་རོ། །དེས་ན་འགྲེལ་བ་དོན་གསལ་ལས།
སེམས་ཅན་འདུལ་བའི་དགོས་པའི་དབང་མ་གཏོགས་པར་ཐམས་ཅད་
དུ་མཉམ་བཞག་དང་མཐུན་པ་ཁོ་ན་ཡིན་པར་ཤེས་པར་བྱའོ། །ཞེས་
མཉམ་བཞག་གི་སྐབས་སུ་སྟོང་བ་རྟེན་འབྱུང་གི་དོན་དུ་གཟིགས་པས།
182



རྗེས་ཐོབ་ཀྱི་སྐབས་སུ་སྤྱོད་པ་རྣམས་པར་དག་པ་འབྱུང་བར་གསུངས་
སོ༑ ༑ལྕང་སྐྱ་རོལ་བའི་རྡོ་རྗེས་ཀྱང་། མཁས་པས་གྲུབ་པ་མ་བཅོམ་
ཞིང་། །གྲུབ་པས་བཙུན་པ་མ་བཅོམ་པར། །བསྟན་ལ་ཕན་པ་སྒྲུབ་པ་
ལ༑ ༑སྐྱེས་བུ་དམ་པ་ཞེས་ཀྱང་ཟེར། །ཞེས་གསུངས་པ་ལྟར། བསྟན་
པ་བླ་ན་མེད་པའི་ཁྱད་ཆོས་སུ་ཤེས་པར་བྱའོ། །མདོ་སྔགས་གཉིས་
ལ་སྦྱར་བ་ནི། ཕྱི་རུ་ཉན་ཐོས་སྤྱོད་པས་ཞི་ཞིང་དུལ། ། xxརྒྱས་
གྱུར་ཅིག །ཅེས་གསུངས། དེ་ཡང་སོ་སོར་ཐར་བའི་མདོ་ལས། ང་
ནི་མྱ་ངན་འདས་གྱུར་ན། །འདི་ནི་ཁྱོད་ཀྱི་སྟོན་པ་ཞེས། །རང་བྱུང་
གཉིས་ཀྱི་གུས་བཅས་པར། །ནན་ཏན་དགེ་སློང་ཚོགས་མདུན་བསྟོད།།
ཅེས་ཆོས་འདུལ་བ་ནི། སྟོན་པ་ཉིད་ཀྱི་ཞལ་སྦྱིན་དུ་གསུངས་པ་དང་།
ལུང་ལས། གང་ན་ལས་ཀྱང་ཡོད་ནན་ཏན་བྱེད་པ་ཡང་ཡོད་ན། སངས་
རྒྱས་ཀྱི་བསྟན་པ་གནས་པ་ཞེས་བྱའོ། །གང་ན་ལས་ཀྱང་མེད་ནན་ཏན་
བྱེད་པ་ཡང་མེད་ན། སངས་རྒྱས་ཀྱི་བསྟན་པ་ཞིག་པ་ཞེས་བྱའོ། །ཞེས་
གསུངས་པ་ལྟར། སངས་རྒྱས་ཀྱི་བསྟན་པ་གནས་མི་གནས་ཆོས་འདུལ་
བའི་ལག་ལེན་ཡོད་མེད་ཀྱི་སྒོ་ནས་འཇོག་པར་གསུངས་སོ། །རྗེའི་
རང་ལུགས་འདི་ལ། འདུལ་བའི་ལག་ལེན་རྣམ་པར་དག་པས་བསྟན་
183



པའི་གཞི་རྩ་ཚུགས་ཤིགས་ཤིང་། དེའི་སྟེང་དུ་གསང་སྔགས་ཀྱི་ཉམས་
ལེན་རྒྱུད་ཀྱི་དགོངས་པ་དང་མཐུན་པར་ཉམས་སུ་བཞེས་པས་མདོ་
སྔགས་ཟུང་འབྲེལ་གྱི་བསྟན་པ་ཕུན་སུམ་ཚོགས་པ་ཡོད་དོ། །དེ་ཡང་
འགའ་ཞིག་གིས། འདུལ་བའི་བཅས་ཁྲིམས་གཙང་མར་བསྲུང་བ་སྔགས་
ལ་འཇུག་མི་རུང་ཟེར་བ་དང་། འགའ་རེས་ངེད་ཅག་གསང་སྔགས་
པ་ཡིན་པས་མི་དགོས་ཟེར་བ་བྱུང་ཡང་། འབྲོམ་རིན་པོ་ཆེས། ཚན་
ཅིག་འདུལ་བ་ལ་བརྟེན་ནས་སྔགས་ཅ་འབྱིན། སྔགས་ལ་བརྟེན་ནས་
འདུལ་བ་ཅ་འབྱིན། འདུལ་བ་སྔགས་ཀྱི་གྲོགས། སྔགས་འདུལ་བའི་
གྲོགས་སུ་འཁྱེར་བ་ངའི་བླ་མའི་བཀའ་རྒྱུད་མིན་པ་ལ་མེད། གསུངས་
པ་ལྟར་རྗེའི་རང་ལུགས་ལ་སྤྱོད་པ་རྣམས་ཀྱིས་ནི་གཉིས་ཀ་ཟུང་འབྲེལ་
དུ་ཉམས་སུ་ལེན་པ་འདི་རྒྱལ་བའི་དགོངས་པ་འཁྲུལ་བ་མེད་པ་ཡིན་ཏེ།
རྒྱུད་ལས། ཁྱོད་ཀྱིས་སྲོག་ཆགས་བསད་པར་བྱ། །མ་བྱིན་པར་ཡང་
བླང་བར་བྱ། །རྫུན་གྱི་ཚིག་ཀྱང་སྨྲ་བར་བྱ། །གཞན་གྱི་བུད་མེད་བསྟེན་
པར་བྱ། །ཞེས་སོགས། ལས་དང་བོའི་སྐབས་སུ་དེའི་དགོངས་པ་སྟོན་
པ་རང་ཉིད་ཀྱིས་གཞན་དུ་བཀྲལ་བ་ལྟར་ཉམས་སུ་ལེན་དགོས་ལ།
རྫོགས་རིམ་གྱི་རྟོགས་པ་མཐོན་པོར་སླེབས་པ་ན་སྒྲས་ཟིན་ལྟར་ཉམས་
184



སུ་ལེན་པས་རྒྱུད་ཀྱི་ཚིག་རེ་རེ་ཡང་དྲང་ངེས་གཉིས་ཀར་འགྲོ་དགོས་
པའི་རྒྱུ་མཚན་འདི་ཡིན་ནོ། །དེས་ན་མདོ་སྔགས་གཉིས་འགལ་བ་མེད་
པ་ནི་རྒྱུད་སྡེ་དུ་མའི་དགོངས་པ་ཡིན་པས་མདོ་སྔགས་འགལ་མེད་དུ་
ཉམས་སུ་ལེན་པ་འདི་བསྟན་པ་གཞན་ལས་ཁྱད་པར་དུ་འཕགས་པ་ཡིན་
པས། དེ་འདྲ་བ་སུ་ལ་ཡོད་ཀྱང་རྣམ་པར་དག་ངེས་ཡིན་ནོ། །བདེ་
སྟོང་གཉིས་ལ་སྦྱར་བ་ནི། རྒྱུ་ཡི་ཐེག་པར་བཤད་པའི་སྟོང་བ་ཉིད། །
x xརྒྱས་གྱུར་ཅིག །ཅེས་གསུངས། དེ་ཡང་སངས་རྒྱས་བཅོམ་ལྡན་
འདས་ཀྱིས་མདོ་སྡེ་ཇི་སྙེད་ཅིག་བཀའ་སྩལ་བ་ཐམས་ཅད་སྔར་སྨོས་
པ་ལྟར་དགོངས་པ་མཐར་ཐུག་སྟོང་ཉིད་ཁོ་ནར་གཞོལ་ཞིང་འབབ་
དགོས་པ་ནི། དཔེར་ན་གླིང་བཞིའི་ཆུ་ཀླུང་ཆེ་ཆུང་ཇི་སྙེད་ཡོད་པ་
ཐམས་ཅད་མཐར་རྒྱ་མཚོ་ཆེན་པོ་ལ་འབབ་དགོས་པ་བཞིན་ཡིན་ཏེ། རྩ་
བ་ཤེས་རབ་ལས། སངས་རྒྱས་རྣམས་ཀྱིས་ཆོས་བསྟན་པ། །བདེན་
པ་གཉིས་ལ་ཡང་དག་བསྟེན། །ཞེས་དང་། དེ་བཞིན་དུ། ཀ་མ་ལ་
ཤཱི་ལས། བཅོམ་ལྡན་འདས་ཀྱི་བཀའ་ཐམས་ཅད་ལེགས་པར་གསུངས་
པ་སྟེ། མངོན་སུམ་དུའམ་བརྒྱུད་པས་དེ་ཁོ་ན་ཉིད་མངོན་དུ་གསལ་
བར་བྱེད་པ་དང་། དེ་ཁོ་ན་ལ་གཞོལ་བ་ཉིད་དོ། །ཞེས་གསུངས་ཤིང་།
185



དེ་བཞིན་དུ། པཎ་གྲུབ་ཐམས་ཅད་ཀྱིས་མགྲིན་གཅིག་ཏུ་གསུངས་ལ།
རིགས་པས་ཀྱང་འགྲུབ་ལུགས་གོང་དུ་བཤད་ཟིན་ཏོ། །དེ་མངོན་དུ་
བྱེད་པའི་ཡུལ་ཅན་ལ་ཡང་དང་བོ་ཐོས་བསམ་དང་། དེ་ནས་སྒོམ་བྱུང་
གི་ཞི་ལྷག་ཟུང་འབྲེལ་དང་། ཉེར་བསྡོགས་སོགས་མང་བོ་དང་། ལམ་
ལྔ་དང་ས་བཅུ་སོགས་རིམ་པར་བགྲོད་ཀྱང་། མཐར་འཇུག་ཤེས་རགས་
པ་ཙམ་གྱིས་མི་ཆོག་པར་གཉུག་སེམས་བདེ་ཆེན་གྱི་ངོ་བོར་སྐྱེས་པའི་
ཡེ་ཤེས་དགོས་ཏེ། ཀུན་མཁྱེན་ཆེན་པོས། ཤེས་སྒྲིབ་ཆུང་ཕྲག་སྔགས་
ལས་མདོས་མི་ནུས། ཞེས་པ་ལྟར་གཞན་ལས་ཀྱང་མང་དུ་གསུངས་
སོ༑ ༑དེ་ཙམ་དུ་མ་ཟད། ལུས་སེམས་ཕྲ་རགས་ཀྱི་གནས་ཚུལ་ཞིབ་
ཏུ་ཕྱེ་སྟེ། རགས་པ་མདོས་སྦྱངས་ཤིང་ཕྲ་བ་སྔགས་ལམ་གྱིས་སྦྱངས་
ནས་མཐར་གཉུག་མའི་ལུས་སེམས་དབྱེར་མེད་ཀྱི་ཟུང་འཇུག་གི་གོ་
འཕང་སྒྲུབ་ལུགས། གསང་འདུས་ཁོ་ན་ལས་ཤེས་དགོས་ཚུལ་ཡང་།
ཀུན་མཁྱེན་དེ་ཉིད་ཀྱིས། ལུས་ངག་ཡིད་གསུམ་རགས་ཕྲ་ཤིན་ཏུ་ཕྲ།།
སྦྱངས་ཕྱིར་ཐེག་དང་མདོ་རྒྱུད་གོང་ནས་གོང་། །འོག་མར་གཞན་གཉིས་
བཤད་ཀྱང་གསུམ་པ་ནི། །དགོངས་གཞིར་རུང་ཡང་མདོ་རྒྱུད་འོག་
མར་མིན། །བླ་མེད་སྤྱི་དང་རྒྱུད་རྒྱལ་དག་ན་གསལ། །ཞེས་གསུངས་
186_་



པ་ལྟར་ཡིན་ནོ། །དེས་ན་རྒྱལ་བའི་ཡུམ་རྒྱས་འབྲིང་བསྡུས་གསུམ་
གྱི་དགོངས་པ་ཇི་ལྟ་བ་བཞིན་ཡུལ་སྟོང་བ་ཉིད་མཐའ་ཆོད་པར་གཏན་
ལ་ཕབ་སྟེ། རྒྱུད་སྡེ་ཐམས་ཅད་ཀྱི་ཡང་སྙིང་བདེ་བ་ཆེན་པོའི་ཡེ་ཤེས་
མངོན་དུ་བྱེད་པ་ནི། ཆོས་ཕུང་རྒྱ་མཚོའི་སྙིང་བོའི་བཅུད་བསྡུས་པ་
ཡིན་ནོ། །དེ་ཡང་ལུས་ལ་གནད་དུ་བསྣུན་པའི་ཐབས་རླུང་སྦྱོར་དང་།
ལུས་ཀྱི་འཕྲུལ་འཁོར་དང་། གཏུམ་མོའི་དམིགས་པ་དང་། ཕྱག་རྒྱ་
དང་སྦྱོར་བ་སོགས་ལ་བརྟེན་ནས། དབབ་ལྡོག་འགྲམ་གསུམ་གྱིས་སྦྱོར་
བས་དྲོད་དང་བདེ་བ་སྐྱེ་བས་སེམས་བདེ་གསལ་མི་རྟོག་པར་གནས་པ་
ལ་རྫོགས་རིམ་གྱི་རྟོགས་པ་མཐོན་པོར་རློམ་པ་སྔོན་དང་ད་ལྟའི་བར་
དུ་བྱུང་ཡང་། དེ་དག་དང་མི་འདྲ་བར་རྒྱུད་ཀྱི་དགོངས་པ་གྲུབ་ཆེན་
གྱིས་བཀྲལ་བ་ལྟར་གྱི་མན་ངག་མཐར་ཐུག་པ་རྣམས་ནི། རྗེ་ཐམས་
ཅད་མཁྱེན་པས་གསུངས་པ་འདི་ཁོ་ན་ཡིན་ནོ། །གསུམ་པ་མཐུན་རྐྱེན་
ཕུན་སུམ་ཚོགས་པའི་སྒོ་ནས་བདེན་པ་བདར་བ་ལ་གཉིས་ལས། དང་
བོ་ཆོས་སྐྱོང་ཁྱད་པར་ཅན་ལ་སྦྱར་བ་ནི། སྐྱེས་བུ་གསུམ་གྱི་ལམ་གྱི་
བསྲུང་མའི་གཙོ། །x x རྒྱས་གྱུར་ཅིག །ཅེས་གསུངས། དེ་ཡང་
རྒྱུད་སྡེ་ནས་གསུངས་པའི་རྒྱལ་བའི་བསྟན་སྲུང་རྣམས་ལ་ཁྱད་པར་མེད་
་
187



ཀྱང་། རྗེ་ཉིད་ལ་རྗེ་བཙུན་འཇམ་པའི་དབྱངས་ཀྱིས་གསུངས་པ་བཞིན་
དུ་སྐྱེས་བུ་གསུམ་གྱི་སྲུང་མ་གཙོ་བོར་བསྟེན་པ་འདི་ལ་དགོས་པའི་གནད་
ཁྱད་པར་ཅན་ཡོད་པས་རྗེས་འཇུག་རྣམས་ཀྱིས་ཀྱང་ཚུལ་འདི་ངོ་ཤེས་
དགོས་ལ། སྐབས་འདིར་ནི་བསྟན་སྲུང་དེ་རྣམས་ཀྱི་མཐུ་སྟོབས་ལ་
བརྟེན་ནས་བསྟན་པ་རྒྱས་པར་སྨོན་པའོ། །གཉིས་པ་བླ་སློབ་སྦྱིན་བདག་
སོགས་ལ་སྦྱར་བ་ནི། མདོར་ན་དཔལ་ལྡན་བླ་མའི་སྐུ་ཚེ་བརྟན། །
x xརྒྱས་གྱུར་ཅིག །ཅེས་གསུངས་ཏེ་དོན་གོ་སླའོ། །གོང་འོག་ཐམས་
ཅད་རྒྱལ་བ་ཤཱཀྱའི་རྒྱལ་བོའི་རང་ལུགས་དྲི་མ་མེད་པ་བློ་བཟང་རྒྱལ་
བ་གཉིས་པའི་བསྟན་པ་རིན་པོ་ཆེ་འདི་ཉིད་ཕྱོགས་ཐམས་ཅད་དུ་དར་
ཞིང་རྒྱས་པར་སྨོན་པ་ནི་ཚིག་ཐ་མ་རྣམས་ཀྱི་དོན་ནོ། །མཇུག་གི་སྦྱར་
བྱང་ལ་འགྲེལ་བ་མི་དགོས་པས་བཞག་གོ །རང་ལུགས་འདི་ཉིད་ཀྱི་
ཁྱད་ཆོས་ལེགས་པར་ཤེས་འདོད་ན་གུང་ཐང་འཇམ་དཔལ་དབྱངས་ཉིད་
ཀྱིས་མཛད་པའི་རྗེའི་བསྟོད་འགྲེལ་ཆེན་མོ་ལ་ཡང་དང་ཡང་དུ་མཇལ་
དགོས་ཀྱི། བདག་ལྟ་བུས་བཤད་པར་མི་ནུས་སོ། །ལེགས་བཤད་སྙིང་
བོ་ལས། གཞུང་ལུགས་མང་ཐོས་རིགས་པའི་ལམ་དུ་ཡང་། །ཞེས་
པ་ནས། ཤིན་ཏུ་བརྩེ་བའི་བསམ་པས་བདག་གིས་བཤད། །ཅེས་གསུངས་
188



པ་ལྟར། དོལ་བོ་ཆེན་པོ་སོགས་སྔོན་གྱི་མཁས་གྲུབ་དེ་རྣམས་ཀྱང་རྟོགས་
པ་མཐོན་པོ་ལ་གནས་པའི་གང་ཟག་ཁྱད་པར་ཅན་ཡིན་པས་བསོད་ནམས་
མ་ཡིན་པ་བསགས་པའི་ཞིང་དུ་འཛིན་མི་རུང་ངོ་། །དེས་ན་རྗེ་བླ་མ་
ཉིད་ཀྱི་རྣམ་བཤད་དགོངས་པ་རབ་གསལ་ལས། བདག་གཞན་གྱི་ཕྱོགས་
ལ་ཆགས་པ་དང་། ཁྲོ་བའི་ཕྱོགས་ལྷུང་དོར་ནས་གཟུ་བོའི་བློས་མ་དཔྱད་
ན་གྲུབ་མཐའ་ལ་དཔྱད་པར་སྒོམ་པ་དེ་ཉིད་ལ་བསྟེན་ནས་འཁོར་བར་
དམ་དུ་འཆིང་བར་གསུངས་པ་འདི་ཉིད་བདག་ཅག་རྣམས་ལ་ཐུགས་བརྩེ་
བས་མན་ངག་ཁྱད་པར་ཅན་བྱིན་པར་ཤེས་པར་གྱིས་ཤིག ཅེས་བཀའ་
སྩལ་ཏོ། །དེ་ལྟར་ཕྱོགས་ལྷུང་དུ་མ་སོང་བ་དགོས་ཀྱང་ཆོས་ལུགས་
སྣ་ཚོགས་ཕར་བསྲེ་མི་བྱེད་པར་རང་ལུགས་གཙང་མར་འཛིན་པ་ཡང་
གལ་ཆེ་སྟེ། དེ་ལྟར་བྱས་ན་ཆོས་སྐྱོང་མི་དགྱེས་པ་དང་། སྐྱེ་བ་ཕྱི་
མ་རྣམས་སུ་ཡང་བསྟན་པ་རྣམ་དག་དང་མཇལ་བའི་གེགས་སུ་འགྱུར་
བའི་སྐྱོན་ཡོད་པས། གུང་ཐང་རིན་པོ་ཆེའི་འཇིགས་བྱེད་ཀྱི་བཤགས་
པར། འཁྲུལ་བྲལ་ཚང་ལ་མ་ནོར་ཁྱོད་ཀྱི་བསྟན། །ཟབ་ཅིང་རྒྱ་ཆེའི་
དེ་ཉིད་མ་རྟོགས་པར། །ལྟར་སྣང་ལམ་གྱིས་རྗེས་སུ་ཞུགས་པ་སོགས།།
རྨོངས་པས་སྤྱི་བརྟོལ་བགྱིས་རྣམས་མཐོལ་ལོ་བཤགས། །ཅེས་གསུངས་
189



སོ༑ ༑དེས་ན་ལྕང་སྐྱ་རོལ་བའི་རྡོ་རྗེས། དེ་ཕྱིར་འདི་ཡི་རང་ལུགས་
ནི༑ ༑ཐུབ་པའི་གཏམ་གྱི་ཚུལ་ཡིན་ཏེ། །འདི་ལས་གཞན་དུ་གྱུར་པ་
དག །བྱིས་པ་འབྲིད་པའི་ཟློས་གར་ཡིན། །དེ་ལྟར་ལགས་ན་ད་དུང་
ཚུལ་འདི་ལ། །ཚུལ་བཞིན་སྤྱོད་པའི་བགོ་སྐལ་སྨོས་ཅི་དགོས། །ལེགས་
པར་མོས་པའི་སྐལ་བ་ཕྲ་བ་རྣམས། །ངེས་པར་རང་གི་ལས་ཀྱིས་ནོངས་
ལས་ཅི། །དེ་ཕྱིར་གང་ཞིག་མཁས་པ་འམ། །འོན་ཏེ་མི་མཁས་པ་
ཡང་རུང་། །རང་གི་ནུས་པ་ཅི་ཡོད་ཀྱིས། །ཚུལ་འདི་ལ་ནི་འཇུག་
པར་རིགས། །ཞེས་དང་། གུང་ཐང་རིན་པོ་ཆེས། ཐུགས་བཅུད་
ཟབ་མོར་བསྔགས་པ་ཙམ་མིན་པར། །རྒྱན་དྲུག་མཆོག་གཉིས་གྲུབ་
ཆེན་ཐམས་ཅད་ཀྱི། །རང་གཞུང་དབང་བོར་བཞུགས་པའི་མདོ་རྒྱུད་
ཀུན། །གསལ་བྱེད་རྒྱལ་བ་གཉིས་པའི་ལུགས་བཟང་འདིར། །བློ་རྩེ་
གཅིག་ཏུ་དྲིལ་ཏེ་འཇུས་ཤིག་ཨང་། །ཞེས་གསུངས་པ་འདི་སྙིང་ལ་
བཅིང་དགོས་སོ། །སྨྲས་པ། འཇམ་དབྱངས་མཁྱེན་པའི་གེ་སར་ལ།།
ཆགས་པའི་ཟབ་དོན་སྦྲང་རྩིའི་བཅུད། །ཐུབ་པའི་གསུང་གི་འོད་ཟེར་
གྱིས། །ཕྱེ་བའི་ངོ་མཚར་འདི་ལྟོས་ཤིག །དེ་ཡི་བློ་གྲོས་ལུགས་རྒྱས་
པའི། །སྐལ་ལྡན་བུང་བ་བྱེ་བའི་ཁྱུ། །ལེགས་བཤད་གཤོག་རླུང་རྒྱུད་
190



མང་སྒྲས། །ཕྱོགས་ཀྱི་འཁོར་ལོ་དོག་པོར་བྱས། །རྨད་བྱུང་བསྟན་
པའི་ཁྱད་ཆོས་རྣམས། །མཁྱེན་པའི་གཏེར་གྱིས་ལེགས་གཟིགས་པའི།།
ལེགས་པར་བཤད་པའི་ནམ་མཁའི་མཐའ། །བློ་ཆུང་སྦྲང་བུ་ཇི་ལྟར་
གཞལ། །འོན་ཏེ་མཁའ་ལྡིང་དབང་བོ་ཡིས། །ལྷ་ལམ་བགྲོད་པའི་
གཤེགས་ཤུལ་དུ། །རྨོངས་པའི་ཕྱེ་ལེམ་འཕུར་བ་ནི། །མཁས་པ་དག་
གིས་བཞད་གད་གནས། །འོན་ཀྱང་བསྐུལ་ཚིག་དྲི་བཞོན་གྱིས། །བདག་
བློའི་ཤིང་བལ་ལ་རེག་པས། །བྱ་རྒྱལ་རྒོད་པོ་ལྟར་ལྡིང་བ། །དུས་
མཐར་སྨོན་པའི་གནས་ཀྱང་ཡིན། །འདི་ཡིས་དགེ་བ་ཕྲ་མོའི་ཆུ་ཐིགས་
ཀྱང་། །འཇམ་དཔལ་དཔའ་བོའི་ཐུགས་བསྐྱེད་རྒྱ་མཚོ་དང་། །གཅིག་
ཏུ་འདྲེས་ཏེ་མཁའ་ཁྱབ་བསྟན་འགྲོ་ལ། །གཅིག་ཏུ་སྨན་པའི་རྒྱུ་རུ་འགྱུར་
པར་ཤོག །དུས་གསུམ་རྒྱལ་བའི་ཐུགས་བཅུད་རྒྱ་མཚོ་ཆེ། །མཁྱེན་
གཏེར་མཁྱེན་པའི་སྲུབ་ཤིང་གིས་བསྲུབ་པའི། །རྒྱལ་བ་གཉིས་པའི་
ལུགས་བཟང་ཉི་མའི་འོད། །ཕྱོགས་དུས་ཀུན་ཏུ་དར་ཞིང་རྒྱས་གྱུར་
ཅིག །ཅེས་དགེ་ལྡན་ལུགས་བཟང་རྒྱས་པའི་སྨོན་ལམ་གྲུབ་པའི་བདེན་ཚིག་གི་འགྲེལ་བ་
འོད་ཀྱི་སྣང་བའི་ཟེགས་མ་ཞེས་བྱ་བ་འདི་ནི། མདོ་སྨད་བསྟན་འགྲོའི་དཔུང་གཉེན་ཟླ་མེད་
སྐུ་ཞབས་ཀིརྟི་རིན་པོ་ཆེའི་སྐུ་མདུན་པ་རྣམ་པར་དཔྱོད་པའི་མཁྱེན་སྤྱན་ཡངས་པ་ཚུལ་ཁྲིམས་
191



རྒྱ་མཚོས་ལྷ་རྫས་ཆེ་ལེགས་དང་བཅས་འཕྲིན་ཡིག་གི་ལམ་ནས་བསྐུལ་མ་མཛད་པ་ལྟར། ཀུན་
མཁྱེན་བླ་མ་འཇམ་དབྱངས་བཞད་པ་ཡབ་སྲས་ཀྱི་བཀའ་དྲིན་ལ་བརྟེན་ནས། དུས་མཐའི་དགེ་
སློང་བསྟན་པ་རྒྱ་མཚོས་འཕྲལ་དུ་སྦྱར་བའི་ཡི་གེ་བ་ནི་རིགས་པ་སྨྲ་བ་ལུང་རྟོགས་རྒྱ་མཚོས་
བགྱིས་པ་བློ་བཟང་བསྟན་པའི་ཞབས་འདེགས་སུ་གྱུར་ཅིག ། །
འདི་ཉིད་དཔར་དུ་བསྐྲུན་པའི་དགེ་བས་རྒྱལ་བའི་བསྟན་པ་རིན་པོ་ཆེ་དར་རྒྱས་ཡུན་
དུ་གནས་པ་དང་། བདག་གཞན་སེམས་ཐམས་ཅད་ཀྱི་རྒྱུད་ལ་བྱང་ཆུབ་ཀྱི་སེམས་རིན་པོ་ཆེ་
སྐྱེ་བའི་རྒྱུར་འགྱུར་བའི་སྨོན་འདུན་དང་བཅས་ལྟོ་སྐྱ་གོས་ཧྲིལ་གྱི་ཆོག་ཤེས་འཛིན་པའི་བྱ་
བྲལ་བ་ཕྱག་མཛོད་མཁན་པོར་འབོད་པས་ཟླ་ཚེས་ལ། དགེ་ལེགས་འཕེལ།། །།
192
